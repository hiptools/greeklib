<?xml version="1.0" encoding="UTF-8"?>
<document>
<text part="oct" title="ΚΥΡΙΑΚΗ Γ ΗΧΟΣ">
<header>
<p style="red" uuid="">
ΚΥΡΙΑΚΗ Γ ΗΧΟΣ
</p>
<p style="red" uuid="">
Τῼ ΣΑΒΒΑΤῼ ΕΣΠΕΡΑΣ
</p>
</header>
<section name="small vespers">
<p style="red" uuid="">
ΕΝ Τῼ ΜΙΚΡῼ ΕΣΠΕΡΙΝῼ
</p>
<p style="red" uuid="">
Στιχηρὰ Ἀναστάσιμα τῆς Ὀκτωήχου
</p>
<p style="red" uuid="">
Ἠχος γ'
</p>
<p style="" uuid="ee192688-6e66-450d-9ad5-38b59ecf4c9d">
Τῷ σῷ Σταυρῷ Χριστὲ Σωτήρ, θανάτου κράτος λέλυται, καὶ διαβόλου ἡ πλάνη κατήργηται· γένος δὲ ἀνθρώπων, πίστει σῳζόμενον, ὕμνον σοι καθ´ ἑκάστην προσφέρει. (Δίς)
</p>
<p style="" uuid="3771408c-b391-4321-874c-b7b95785a3fa">
Πεφώτισται τὰ σύμπαντα, τῇ ἀναστάσει σου Κύριε, καὶ ὁ Παράδεισος πάλιν ἠνέῳκται· πᾶσα δὲ ἡ κτίσις ἀνευφημοῦσά σε, ὕμνον σοι καθ´ ἑκάστην προσφέρει.
</p>
<p style="" uuid="8001666d-adbb-4919-8d22-7f7cafec50d5">
Δοξάζω τοῦ Πατρός, καὶ τοῦ Υἱοῦ τὴν δύναμιν, καὶ Πνεύματος ἁγίου, ὑμνῶ τὴν ἐξουσίαν, ἀδιαίρετον, ἄκτιστον Θεότητα, Τριάδα ὁμοούσιον, τὴν βασιλεύουσαν εἰς αἰῶνα αἰῶνος.
</p>
<p style="" uuid="25c96787-61fc-4a5e-81c7-0bbd2d62b621">
Δόξα... Καὶ νῦν...
</p>
<p style="" uuid="57f2b665-c3e7-4cbc-9a20-0f6f3381b6f9">
Θεοτοκίον τὸ Δογματικὸν Ἦχος γ'
</p>
<p style="" uuid="4780810f-d9d5-450c-b891-6f1433d84001">
Μέγιστον θαῦμα! παρθένος τεκοῦσα, καὶ τὸ τεχθὲν Θεὸς πρὸ αἰώνων, προφανὴς ὁ τόκος, καὶ τὸ τελούμενον ὑπὲρ φύσιν. Ὢ Μυστηρίου φρικώδους! ὃ καὶ νοούμενον, ἄφραστον μένει, καὶ θεωρούμενον, οὐ καταλαμβάνεται. Μακαρία σὺ εἶ ἄχραντε Κόρη, Ἀδὰμ τοῦ γηγενοῦς θυγάτηρ, καὶ Θεοῦ τοῦ Ὑψίστου φανεῖσα μήτηρ. Αὐτὸν ἱκέτευε, σωθῆναι τὰς ψυχὰς ἡμῶν.
</p>
<p style="red" uuid="">
Ἀπόστικα Ἦχος γ'
</p>
<p style="" uuid="9fcc6994-db82-4f20-95d5-2facc60a9a7f">
Τὸν Σταυρόν σου προσκυνῶ, Χριστὲ τὸν τίμιον, τὸν φύλακα τοῦ κόσμου, τὴν σωτηρίαν ἡμῶν τῶν ἁμαρτωλῶν, τὸ μέγα ἱλαστήριον, τοῦ βασιλέως τὸ νῖκος, τὸ καύχημα πάσης τῆς οἰκουμένης.
</p>
<p style="" uuid="d8ec97b0-3a79-44e7-b1de-ce3010f5ca8d">
Στίχ. Μνησθήσομαι τοῦ ὀνόματός σου ἐν πάσῃ γενεᾷ καὶ γενεᾷ.
</p>
<p style="" uuid="866ff095-9b34-40f8-b3b0-b0fc4aa6b4d4">
Κιβωτόν σε νοητὴν ἁγνὴ γινώσκομεν, οὐ φέρουσαν τὰς Πλάκας τὰς θεογράφους, τὸν δὲ νόμου ποιητήν, καὶ χάριτος τὰ δόγματα, τὸν οὐρανοῦ καὶ γῆς κτίστην, ᾧ πρέσβευε σωθῆναι τὰς ψυχὰς ἡμῶν.
</p>
<p style="red" uuid="">
Στίχ. Ἄκουσον, θύγατερ, καὶ ἴδε, καὶ κλῖνον τὸ οὖς σου, καὶ ἐπιλάθου τοῦ λαοῦ σου, καὶ τοῦ οἴκου τοῦ Πατρός σου.
</p>
<p style="" uuid="cd4adc57-5fa2-4bb5-a4a1-dbd2c38b2cf4">
Ἐπὶ γῆς σε οὐρανὸν ἁγνὴ ἀνέδειξεν, ὁ ἐν μήτρᾳ τῇ σῇ, κατασκηνώσας Θεὸς Λόγος, σάρκα προσλαβών, ὁ φύσει ἀθεώρητος, καὶ ἐπομβρίζεις τοῖς πᾶσιν, ἀθάνατον δρόσον Ἀπειρόγαμε.
</p>
<p style="red" uuid="">
Στίχ. Τὸ πρόσωπόν σου λιτανεύσουσιν οἱ πλούσιοι τοῦ λαοῦ.
</p>
<p style="" uuid="76f52fb8-bdd8-410e-b3ce-584f0fca8fab">
Σωτηρίαν ταῖς πρεσβείαις σου κεκτήμεθα, ὅτι δι' αὐτῶν Παρθένε, ἐκ τῶν κινδύνων ἀεὶ καὶ τῶν πειρασμῶν, τὴν ζάλην ὑπεκφεύγομεν, καὶ διὰ τοῦτο αἰτοῦμεν, μὴ παύσῃ ὑπὲρ ἡμῶν τοῦ πρεσβεύειν, σωθῆναι τὰς ψυχὰς ἡμῶν.
</p>
<p style="red" uuid="">
Δόξα... Καὶ νῦν... Θεοτοκίον
</p>
<p style="red" uuid="">
Ἦχος γ'
</p>
<p style="" uuid="e72c9977-1c74-45e1-8d42-9471e89509ea">
Ἀνάπλασιν καὶ ζωήν, διὰ σοῦ δευτέραν γινώσκομεν, ἄχραντε Μαρία, τῆς ἀνθρωπίνης φύσεως, ἐν τῇ γαστρί σου φυραθέντα τὸν κτίστην τῆς κτίσεως, καὶ ἀναστήσαντα ἡμᾶς, ἐκ τοῦ ᾅδου καὶ τοῦ θανάτου, καὶ ζωὴν αἰώνιον παρεσχηκότα ἡμῖν, τοῦ βοᾶν σοι Ἀειπάρθενε· Χαῖρε ἡ συνάψασα τὰ κάτω τοῖς ἐπουρανίοις. Χαῖρε ἡ ἐλπίς πάντων τῶν περάτων τῆς γῆς, καὶ προστασία καὶ ἀντίληψις. Χαῖρε ἡ τῇ Ἀναστάσει τοῦ Υἱοῦ σου, φαιδρύνουσα τὰ σύμπαντα, καὶ παρέχουσα τῷ κόσμῳ τὸ μέγα ἔλεος.
</p>
<p style="red" uuid="">
Ἀπολυτίκιον Ἦχος γ'
</p>
<p style="" uuid="e6d8b203-c74b-4549-bd08-9392465bc358">
Εὐφραινέσθω τὰ οὐράνια, ἀγαλλιάσθω τὰ ἐπίγεια, ὅτι ἐποίησε κράτος, ἐν βραχίονι αὐτοῦ, ὁ Κύριος, ἐπάτησε τῷ θανάτῳ τὸν θάνατον, πρωτότοκος τῶν νεκρῶν ἐγένετο, ἐκ κοιλίας ᾅδου ἐρρύσατο ἡμᾶς, καὶ παρέσχε κόσμῳ τὸ μέγα ἔλεος.
</p>
<p style="red" uuid="">
Δόξα... Καὶ νῦν... Θεοτοκίον
</p>
<p style="" uuid="a71a185e-e25f-4216-b10f-55f8741f7364">
Σὲ τὴν μεσιτεύσασαν τὴν σωτηρίαν τοῦ γένους ἡμῶν, ἀνυμνοῦμεν Θεοτόκε Παρθένε· ἐν τῇ σαρκὶ γὰρ τῇ ἐκ σοῦ προσληφθείσῃ, ὁ Υἱός σου καὶ Θεὸς ἡμῶν τὸ διὰ Σταυροῦ καταδεξάμενος πάθος, ἐλυτρώσατο ἡμᾶς, ἐκ φθορᾶς ὡς φιλάνθρωπος.
</p>
</section>
<section name="great vespers">
<p style="red" uuid="">
ΕΝ Τῼ ΜΕΓΑΛῼ ΕΣΠΕΡΙΝῼ
</p>
<p style="" uuid="381e6d2c-d049-42ea-9c33-451ce842b488">
Στιχηρὰ Ἀναστάσιμα τῆς Ὀκτωήχου Ἦχος γ'
</p>
<p style="" uuid="dc35b153-afa0-4fbf-b102-f4285676bf5d">
Τῷ σῷ σταυρῷ Χριστὲ Σωτήρ, θανάτου κράτος λέλυται, καὶ διαβόλου ἡ πλάνη κατήργηται, γένος δὲ ἀνθρώπων πίστει σῳζόμενον, ὕμνον σοι καθ' ἑκάστην προσφέρει.
</p>
<p style="" uuid="3d33920e-90a4-41d4-b60d-7a2f9ae351c8">
Πεφώτισται τὰ σύμπαντα, τῇ ἀναστάσει σου Κύριε, καὶ ὁ Παράδεισος πάλιν ἠνέῳκται, πᾶσα δὲ ἡ κτίσις ἀνευφημοῦσά σε, ὕμνον σοι καθ' ἑκάστην προσφέρει.
</p>
<p style="" uuid="52df4b48-d6e4-4da4-b95b-8dc052fbb302">
Δοξάζω τοῦ Πατρός, καὶ τοῦ Υἱοῦ τὴν δύναμιν, καὶ Πνεύματος ἁγίου, ὑμνῶ τὴν ἐξουσίαν, ἀδιαίρετον, ἄκτιστον Θεότητα, Τριάδα ὁμοούσιον, τὴν βασιλεύουσαν εἰς αἰῶνα αἰῶνος.
</p>
<p style="red" uuid="">
Ἕτερα Στιχηρά, Ἀνατολικά
</p>
<p style="" uuid="df8d59d4-3281-47ea-82e7-ea7c45e3f061">
Τὸν Σταυρόν σου τὸν τίμιον, προσκυνοῦμεν Χριστέ, καὶ τὴν ἀνάστασίν σου ὑμνοῦμεν καὶ δοξάζομεν· τῷ γὰρ μώλωπί σου, ἡμεῖς οἱ πάντες ἰάθημεν.
</p>
<p style="" uuid="0c2cc7e4-c27d-493e-afb9-fdc5fbe12e70">
Ὑμνοῦμεν τὸν Σωτῆρα, τὸν ἐκ τῆς Παρθένου σαρκωθέντα· δι' ἡμᾶς γὰρ ἐσταυρώθη, καὶ τῇ τρίτῃ ἡμέρᾳ ἀνέστη, δωρούμενος ἡμῖν τὸ μέγα ἔλεος.
</p>
<p style="" uuid="a3333276-8c62-4cbc-b785-3b5b31c86ed6">
Τοῖς ἐν ᾅδῃ καταβὰς Χριστὸς εὐηγγελίσατο, θαρσεῖτε λέγων, νῦν νενίκηκα. Ἐγὼ ἡ Ἀνάστασις, ἐγὼ ὑμᾶς ἀνάξω, λύσας θανάτου τὰς πύλας.
</p>
<p style="" uuid="c446b931-3a08-4964-bf5c-423687cba89f">
Οἱ ἀναξίως ἑστῶτες, ἐν τῷ ἀχράντῳ σου οἴκῳ, ἑσπερινὸν ὕμνον ἀναμέλπομεν, ἐκ βαθέων κραυγάζοντες· Χριστὲ ὁ Θεός, ὁ φωτίσας τὸν κόσμον τῇ τριημέρῳ Ἀναστάσει σου, ἐξελοῦ τὸν λαόν σου, ἐκ χειρὸς τῶν εχθρῶν σου Φιλάνθρωπε.
</p>
<p style="red" uuid="">
Θεοτοκίον
</p>
<p style="" uuid="e95662a8-1040-4cc1-bfcb-14c02aeb0f16">
Πῶς μὴ θαυμάσωμεν, τὸν θεανδρικόν σου Τόκον Πανσεβάσμιε; πεῖραν γὰρ ἀνδρὸς μὴ δεξαμένη Πανάμωμε, ἔτεκες ἀπάτορα Υἱὸν ἐν σαρκί, τὸν πρὸ αἰώνων ἐκ Πατρός γεννηθέντα ἀμήτορα, μηδαμῶς ὑπομείναντα τροπήν, ἢ φυρμόν, ἢ διαίρεσιν, ἀλλ' ἑκατέρας οὐσίας τὴν ἰδιότητα, σώαν φυλάξαντα. Διὸ Μητροπάρθενε Δέσποινα, αὐτόν ἱκέτευε σωθῆναι, τὰς ψυχὰς τῶν ὀρθοδόξως, Θεοτόκον ὁμολογούντων σε.
</p>
<p style="red" uuid="">
Ἀπόστικα
</p>
<p style="red" uuid="">
Τὸ Ἀναστάσιμον Ἦχος γ'
</p>
<p style="" uuid="87aa2a19-1f41-42d3-9edc-2379fcf0b605">
Ὁ τῷ πάθει σου Χριστέ, ἀμαυρώσας τὸν ἥλιον, καὶ τῷ φωτὶ τῆς σῆς Ἀναστάσεως, φαιδρύνας τὰ σύμπαντα, πρόσδεξαι ἡμῶν, τὸν ἑσπερινὸν ὕμνον Φιλάνθρωπε.
</p>
<p style="red" uuid="">
Τὰ κατ’ Ἀλφάβητον.
</p>
<p style="" uuid="7eff2ed2-90e6-441c-8fbb-fc75552704d0">
Ἡ ζωοδόχος σου Ἔγερσις Κύριε, τὴν οἰκουμένην πᾶσαν ἐφώτισε, καὶ τὸ ἴδιον πλάσμα, φθαρὲν ἀνεκαλέσατο. Διὸ τῆς κατάρας τοῦ Ἀδάμ, ἀπαλλαγέντες βοῶμεν· Παντοδύναμε Κύριε δόξα σοι.
</p>
<p style="" uuid="848389f9-52f9-4b57-8da0-40638de0279e">
Θεὸς ὑπάρχων ἀναλλοίωτος, σαρκὶ πάσχων ἠλλοίωσαι, ὃν ἡ κτίσις μὴ φέρουσα, κρεμάμενον ὁρᾷν, τῷ φόβῳ ἐκλονεῖτο, καὶ στένουσα ὕμνει τὴν σὴν μακροθυμίαν, κατελθὼν ἐν ᾅδῃ δέ, τριήμερος ἀνέστης, ζωὴν τῷ κόσμῳ δωρούμενος, καὶ τὸ μέγα ἔλεος.
</p>
<p style="" uuid="58863bfd-a785-4518-8a99-3979f9c3fd7e">
Ἵνα τὸ γένος ἡμῶν, ἐκ τοῦ θανάτου Χριστὲ λυτρώσῃς, θάνατον ὑπήνεγκας, καὶ τριήμερος ἐκ νεκρῶν ἀναστάς, ἑαυτῷ συνανέστησας, τοὺς σὲ Θεὸν ἐπιγνόντας, καὶ κόσμον ἐφώτισας, Κύριε δόξα σοι.
</p>
<p style="red" uuid="">
Θεοτοκίον
</p>
<p style="" uuid="be0cb9cb-e8cd-4f74-9528-9d57b1638b59">
Ἀσπόρως ἐκ θείου Πνεύματος, βουλήσει δὲ Πατρός, συνείληφας Υἱὸν τὸν τοῦ Θεοῦ, ἐκ Πατρὸς ἀμήτορα, πρὸ τῶν αἰώνων ὑπάρχοντα, δι' ἡμᾶς δὲ ἐκ σοῦ ἀπάτορα γεγονότα, σαρκὶ ἀπεκύησας, καὶ βρέφος ἐγαλούχησας. Διὸ μὴ παύσῃ πρεσβεύειν, τοῦ λυτρωθῆναι κινδύνων τὰς ψυχὰς ἡμων.
</p>
<p style="red" uuid="">
Ἀπολυτίκιον Ἦχος γ'
</p>
<p style="" uuid="9c1c68b0-25e0-4f1d-8408-67b838fd59b4">
Εὐφραινέσθω τὰ οὐράνια, ἀγαλλιάσθω τὰ ἐπίγεια, ὅτι ἐποίησε κράτος, ἐν βραχίονι αὐτοῦ, ὁ Κύριος, ἐπάτησε τῷ θανάτῳ τὸν θάνατον, πρωτότοκος τῶν νεκρῶν ἐγένετο, ἐκ κοιλίας ᾅδου ἐρρύσατο ἡμᾶς, καὶ παρέσχε τῷ κόσμῳ τὸ μέγα ἔλεος.
</p>
<p style="red" uuid="">
Δόξα... Καὶ νῦν... Θεοτοκίον
</p>
<p style="" uuid="b55c32b3-012f-4751-bebe-13a2d66edc50">
Σὲ τὴν μεσιτεύσασαν τὴν σωτηρίαν τοῦ γένους ἡμῶν, ἀνυμνοῦμεν Θεοτόκε Παρθένε· ἐν τῇ σαρκὶ γὰρ τῇ ἐκ σοῦ προσληφθείσῃ, ὁ Υἱός σου καὶ Θεὸς ἡμῶν τὸ διὰ Σταυροῦ καταδεξάμενος πάθος, ἐλυτρώσατο ἡμᾶς, ἐκ φθορᾶς ὡς φιλάνθρωπος.
</p>
</section>
<section name="midnight service">
<p style="red" uuid="">
ΕΝ Τῼ ΜΕΣΟΝΥΚΤΙΚῼ
</p>
<p style="red" uuid="">
ᾨδὴ α' Ἦχος γ' Ὁ Εἱρμὸς
</p>
<p style="red" uuid="">
Ὁ τὰ ὕδατα
</p>
<p style="" uuid="f60f8569-8972-4341-a464-3ca42f147925">
Ἀκατάληπτε μόνη Κυριαρχία, καὶ μία τριαδικὴ θεαρχία, τριλαμποῦς αἴγλης με τῆς σῆς ἀξίωσον νῦν, ὅπως ἀνυμνήσω σε, τὴν ὑμνουμένην ἀπαύστως, τρισαγίοις ᾄσμασιν, Ἀγγέλων στόμασιν.
</p>
<p style="" uuid="dc150453-7c56-458b-8fc1-f7a3e775e918">
Ἱερῶς τῶν Ἀΰλων πᾶσαι, αἱ τάξεις ὑμνοῦσι, ποιητικὴν ὡς αἰτίαν, ἑνικὴν τρίφωτον, ἀρχικωτάτην σαφῶς, αἷς συμφώνως μέλψωμεν, καὶ τῶν ἀνθρώπων τὰ πλήθη, καὶ πιστῶς δοξάσωμεν, πηλίνοις στόμασι.
</p>
<p style="" uuid="554f40f3-c7e2-4520-a564-0dae8241fb77">
Νοῦν καὶ Λόγον καὶ Πνεῦμα, οἱ θεολόγοι προσφόρως, συμβολικῶς σε καλοῦσιν, ἀπαθῆ γέννησιν, ἐξ ἀγεννήτου Πατρός, τοῦ Υἱοῦ σημαίνοντες, Θεὲ μονάρχα τῶν ὅλων, ἅμα καὶ τοῦ Πνεύματος, θείαν ἐκπόρευσιν.
</p>
<p style="red" uuid="">
Θεοτοκίον
</p>
<p style="" uuid="88bba0f6-7edc-4019-900a-e53162ae62e1">
Ὡς φιλάνθρωπος φύσει, τὴν τῶν ἀνθρώπων οὐσίαν, προσειληφὼς Θεοῦ Λόγε, τὸ τρισσὸν ἔλαμψας, μοναρχικώτατον φῶς, τῆς μιᾶς Θεότητος, δεδοξασμένην τοῖς πᾶσι, δείξας τὴν τεκοῦσάν σε, Παρθένον ἄχραντον.
</p>
<p style="red" uuid="">
ᾨδὴ γ'
</p>
<p style="red" uuid="">
Ὁ ἐκ μὴ ὄντων τὰ πάντα
</p>
<p style="" uuid="988aeb3c-29a0-4ff9-8462-17b616a83d05">
Τρισσεῦσαι πάλαι τὸ ὕδωρ προστεταχώς, Ἠλίας ταῖς σχίδαξι, τυπικῶς παρενέφηνε, τὴν τριττὴν ὑπόστασιν τῆς ἑνιαίας Θεοῦ Κυριαρχίας.
</p>
<p style="" uuid="fed66427-5ec9-402e-9e73-f8fec00680e0">
Ζοώδης φύσις ὑμνεῖ σε τῶν γηγενῶν, τὸν ἕνα καὶ τρίφωτον, Πλαστουργόν, ἀναλλοίωτον, καὶ βοᾷ σοι· Δέσποτα, παντοδαπῆς με τροπῆς ῥῦσαι, καὶ σῶσόν με.
</p>
<p style="" uuid="60cb4fff-2cb1-4544-bad6-fd332ec07f2f">
Ἰσηγοροῦντες τοῖς Λόγοις τῶν Προφητῶν, κλεινῶν Ἀποστόλων τε, καὶ κηρύκων τῆς Πίστεως, ἰσουργὸν Τριάδα σε, δοξολογοῦμεν πιστοί, Θεὲ τῶν ὅλων.
</p>
<p style="red" uuid="">
Θεοτοκίον
</p>
<p style="" uuid="6a234f26-39fd-4c67-8cab-a572d8fd1e2a">
Ἀπὸ τοῦ θρόνου κατῆλθε τοῦ ὑψηλοῦ, ὁ Χριστὸς τὸν ἄνθρωπον, ἀνυψῶν ὡς φιλάνθρωπος, διὰ σοῦ Πανάχραντε, καὶ τὸ τρισήλιον φῶς ἔλαμψε πᾶσι.
</p>
<p style="red" uuid="">
Κάθισμα
</p>
<p style="red" uuid="">
Τὴν ὡραιότητα
</p>
<p style="" uuid="097b325c-92f7-499d-a91d-ca94f2b407f5">
Ὁ ὑπερούσιος, καὶ μόνος Κύριος, Χριστὸς ἀπαύγασμα, τοῦ προανάρχου Πατρός, καὶ Πνεῦμα τὸ θειότατον, ἐλέησον τοὺς δούλους σου· πάντες γὰρ ἡμάρτομεν· ἀλλὰ σοῦ οὐκ ἀπέστημεν· ὅθεν δυσωποῦμέν σε, Τρισυπόστατε Κύριε, ὡς ἔχων ἐξουσίαν, τὸ πλάσμα σου, σῶσον ἐκ πάσης περιστάσεως.
</p>
<p style="red" uuid="">
Δόξα... Καὶ νῦν... Θεοτοκίον
</p>
<p style="" uuid="b5cdab0c-2163-4b02-88b0-36850ee30625">
Ὁ ὐπερούσιος, Θεὸς καὶ Κύριος, ἐκ σοῦ σεσάρκωται, δι' ἀγαθότητα, τὸ καθ' ἡμᾶς οὐσιωθείς, καὶ μείνας ὅπερ πέφυκεν· ὅθεν καὶ θεάνθρωπον, τοῦτον σέβοντες Πάναγνε, σὲ τὴν Ἀπειρόγαμον, Θεοτόκον κηρύττομεν, δοξάζοντες τὸ μέγιστον θαῦμα, τῆς σῆς ἀσπόρου κυήσεως.
</p>
<p style="red" uuid="">
ᾨδὴ δ'
</p>
<p style="red" uuid="">
Ἔθου πρὸς ἡμᾶς
</p>
<p style="" uuid="9ad5f7e9-78af-40d1-90d1-85d366fcee92">
Στέλεχος διττόν, ἐκ Πατρὸς ὡς ῥίζης ἐβλάστησεν, ὁ Υἱὸς καὶ Πνεῦμα τὸ εὐθές, οἱ συμφυεῖς βλαστοὶ καὶ θεόφυτοι, καὶ ἄνθη συνάναρχα, ὡς τρία εἶναι φῶτα τῆς Θεότητος. (Δίς)
</p>
<p style="" uuid="9894662d-1a52-4e54-9165-033c348a80e1">
Στίφη νοερῶν, οὐσιῶν ἀπαύστως ὑμνοῦσί σε, τὸν ἀπερινόητον Θεόν, μεθ' ὧν ἡμεῖς δοξάζομεν λέγοντες· Τριὰς ὑπερούσιε, τοὺς σοὺς οἰκέτας σῶσον ὡς φιλάνθρωπος.
</p>
<p style="red" uuid="">
Θεοτοκίον
</p>
<p style="" uuid="04d6e4d3-6fa5-496a-bf64-94f1b77de649">
Ἔθελξας ἡμᾶς, εἰς ἀγάπην σήν, πολυέλεε, Λόγε τοῦ Θεοῦ, ὁ δι' ἡμᾶς σωματωθεὶς ἀτρέπτως, καὶ τρίφωτον τὴν μίαν Θεότητα, μυσταγωγήσας· ὅθεν σε δοξάζομεν.
</p>
<p style="red" uuid="">
ᾨδὴ ε'
</p>
<p style="red" uuid="">
Ὡς εἶδεν Ἡσαΐας
</p>
<p style="" uuid="d1589579-218d-457b-8227-6bedf61951eb">
Τὸν ἕνα Κυριάρχην εἰκονικῶς, ὡς εἶδεν Ἡσαΐας Θεόν, ἐν τρισὶ προσώποις δοξολογούμενον, ἀχράντοις φωναῖς Σεραφείμ, ἀπεστάλη τοῦ κηρῦξαι παρευθύς, τρίφωτον οὐσίαν, καὶ Μονάδα τρισήλιον. (Δίς)
</p>
<p style="" uuid="d7383849-a8b7-41af-aecf-9ff803284038">
Ἁπάντων ἀοράτων καὶ ὁρατῶν, τὴν φύσιν ἐξ οὐκ ὄντων τὸ πρίν, ὑποστησαμένη, Μονὰς τρισήλιε, τοὺς ἕνα Θεόν σε πιστῶς, εὐφημοῦντας, ἐκ παντοίων πειρασμῶν, ἐκλυτρωσαμένη, τῆς σῆς δόξης ἀξίωσον.
</p>
<p style="red" uuid="">
Θεοτοκίον
</p>
<p style="" uuid="2e789c41-21fe-4360-9c3c-4113a26df497">
Νυμφῶνα φωτοφόρον καὶ καθαρόν, Παρθένε γεγονυῖαν Θεοῦ, σὲ ὑμνοῦμεν πόθῳ καὶ μακαρίζομεν· ἐκ σοῦ γὰρ ἐτέχθη Χριστός, ἐν οὐσίαις καὶ θελήσεσι διτταῖς, ὁ εἷς τῆς Τριάδος, καὶ τῆς δόξης ὢν Κύριος.
</p>
<p style="red" uuid="">
ᾨδὴ ς'
</p>
<p style="red" uuid="">
Ἄβυσσος ἐσχάτη
</p>
<p style="" uuid="bc1165a9-3301-45a2-b532-d4ecd2d2ead5">
Μέτοικος ὑπάρχων ὁ Ἀβραάμ, κατηξιώθη τυπικῶς ὑποδέξασθαι, ἑνικὸν μὲν Κύριον, ἐν τρισὶν ὑποστάσεσιν, ὑπερούσιον, ἀνδρικαῖς δὲ μορφώσεσιν. (Δίς)
</p>
<p style="" uuid="033a69ee-4359-4282-8e2d-0fa058a2b2f9">
Ἴθυνον καρδίας σῶν οἰκετῶν, πρὸς φῶς τὸ ἀπρόσιτον, ὦ τρισήλιε Κύριε, καὶ σῆς δόξης ἔλλαμψιν, παράσχου ταῖς ψυχαῖς ἡμῶν, τοῦ φαντάζεσθαι, τὸ σὸν κάλλος τὸ ἄρρητον.
</p>
<p style="red" uuid="">
Θεοτοκίον
</p>
<p style="" uuid="9630fced-95d8-4472-b464-4c174b51ff4c">
Ἄνοιξον τὰς πύλας μοι τοῦ φωτός, τοῦ κυηθέντος ἐκ νηδύος σου, Ἄχραντε, ἵνα βλέπω τρίφωτον, ἀκτῖνα τῆς Θεότητος, καὶ δοξάζω σε, τὴν ὁλόφωτον Δέσποιναν.
</p>
<p style="red" uuid="">
Κάθισμα
</p>
<p style="red" uuid="">
Θείας πίστεως
</p>
<p style="" uuid="63cdf88f-d46e-47ff-b25f-81ba6d5ecdd6">
Θείας φύσεως ὁμοουσίου, τὸ τρισήλιον ὑμνοῦμεν κράτος, καὶ τρισαγίαις φωναῖς ἐκβοήσωμεν· Ἅγιος εἶ, ὁ Πατὴρ ὁ προάναρχος, Ἅγιος εἶ, ὁ Υἱὸς ὁ συνάναρχος, Πνεῦμα Ἅγιον, ὁ εἷς ἀμερὴς Θεὸς ἡμῶν, καὶ πάντων ποιητὴς καὶ φιλάνθρωπος.
</p>
<p style="red" uuid="">
Δόξα... Καὶ νῦν... Θεοτοκίον
</p>
<p style="" uuid="861860e0-5cdc-465f-93f5-9641d57e42ac">
Θαῦμα μέγιστον! πῶς συνεσχέθη, ὁ ἀχώρητος, ἐν τῇ γαστρί σου, καὶ ἐσαρκώθη, καὶ ἐφάνη ὡς ἄνθρωπος, μὴ ὑπομείνας φυρμόν, ἢ διαίρεσιν, τῆς θεϊκῆς καὶ ἀτρέπτου Θεότητος, Κόρη πάναγνε· διὸ Θεοτόκον σε πιστῶς, κηρύττομεν ἀεὶ καὶ δοξάζομεν.
</p>
<p style="red" uuid="">
ᾨδὴ ζ'
</p>
<p style="red" uuid="">
Ὡς πάλαι τοὺς εὐσεβεῖς
</p>
<p style="" uuid="adfdf12a-27f8-4bbc-9d10-90a4fe40f81a">
Ναόν με δεῖξον τῆς σῆς, Θεότητος Δέσποτα, τῆς τριλαμποῦς, ὅλον φωτεινόν, ἁμαρτητικῆς ἀμαυρώσεως δεινῆς, καὶ παθῶν ἀνώτερον, ταῖς φωτουργαῖς σου λάμψεσιν, ὁ Θεὸς ὁ τῶν Πατέρων ἡμῶν.
</p>
<p style="" uuid="a61e8024-7900-41c8-bd5f-d5728dbeca99">
Θεότητος τὴν μορφήν, μίαν καταγγέλλομεν, ἐν τρισὶν ὑποστατικαῖς, καὶ διαιρεταῖς ἰδιότησι, Πατρὸς καὶ Υἱοῦ καὶ Πνεύματος· Εὐλογητὸς εἶ κράζοντες, ὁ Θεός ὁ τῶν Πατέρων ἡμῶν.
</p>
<p style="" uuid="70423ec9-1876-4fa9-966f-bdc4eaaf45d0">
Ἐφάνη τῷ Ἀβραάμ, Θεὸς τρισυπόστατος, ἐν τῇ δρυῒ πάλαι τῇ Μαμβρῇ, τῆς φιλοξενίας μισθόν, τὸν Ἰσαὰκ ἀντιδοὺς δι' ἔλεον, ὅν περ νῦν δοξάζομεν, ὡς Θεὸν τῶν Πατέρων ἡμῶν.
</p>
<p style="red" uuid="">
Θεοτοκίον
</p>
<p style="" uuid="b0517dc3-696c-4830-8e05-bc01ddfb8d79">
Ἐφάνη ἐπὶ τῆς γῆς, γενόμενος ἄνθρωπος, ὁ Παντουργὸς ἀγαθοπρεπῶς, ἐκ παρθενικῆς καὶ ἀχράντου σου γαστρός, καὶ ἡμᾶς ἐθέωσεν, εὐλογημένη Πάναγνε, Θεοτόκε πανάχραντε.
</p>
<p style="red" uuid="">
ᾨδὴ η'
</p>
<p style="red" uuid="">
Ἀστέκτῳ πυρὶ ἑνωθέντες
</p>
<p style="" uuid="54e34a9e-be60-4412-b7ba-3edafa834e1d">
Ἀνάρχου Πατρὸς ὡς ἐκ ῥίζης, Λόγος καὶ τὸ Πνεῦμα συνανάρχως πεφυκότες, ὡς βλαστοὶ τῆς ὑπερουσίου θεαρχίας, ἔδειξαν τῆς Τριάδος, δόξαν μίαν τε καὶ δύναμιν, ἣν ὑμνοῦμεν πάντες, πιστοὶ εἰς τοὺς αἰῶνας. (Δίς)
</p>
<p style="" uuid="b45cd5ca-b70e-4d01-9cab-bb13cdb5ad6c">
Ῥυθμίζεις ταῖς σαῖς φρυκτωρίαις, Τάξεις οὐρανίους, ἀναμέλπειν ἀσιγήτως, τρισαγίοις, ᾄσμασι θείοις, Πάτερ Λόγε σύμμορφε, καὶ τὸ Πνεῦμα τρίφωτον, κράτος καὶ ἰσόρροπον· ὅθεν σε ὑμνοῦμεν, εἰς πάντας τοὺς αἰῶνας.
</p>
<p style="red" uuid="">
Θεοτοκίον
</p>
<p style="" uuid="21eba2a8-cafa-4a87-9d47-8b75fcc08803">
Χρησμοὶ Προφητῶν τὸν σὸν τόκον, πόρρωθεν ἰδόντες, Θεοτόκε ἀνευφήμουν, ὡς ἀσπόρως καὶ ὑπερφυῶς, γεννηθέντα Δέσποινα, καὶ συμφώνως τοῦτον ὑμνοῦμεν, ὡς Κύριον, καὶ ὑπερυψοῦμεν, εἰς πάντας τοὺς αἰῶνας.
</p>
<p style="red" uuid="">
ᾨδὴ θ'
</p>
<p style="red" uuid="">
Καινὸν τὸ θαῦμα
</p>
<p style="" uuid="9df1d52a-35d9-4542-9f4a-8d5e93d8cdc5">
Ἰδεῖν τὴν δόξαν τὴν τρισσολαμπῆ, αἱ θεοειδεῖς τῶν Ἀσωμάτων τάξεις, σαφῶς ἀνιέναι, πτέρυξιν ἐφίενται ἄνω, ἀλλ' εὐλαβοῦνται σφόδρα, τὸ ἀπρόσιτον φῶς, καὶ ὕμνον ἀπαύστως ἐκβοῶσι, ταύταις συμφώνως, μοναδικὴ Τριάς, σὲ δοξάζομεν. (Δίς)
</p>
<p style="" uuid="750fedfe-2b93-4d6d-8964-77ce28acd243">
Ἀπλέτῳ πόθῳ καὶ οἱ ἐπὶ γῆς, νοερὰν ψυχὴν ἐκ σοῦ λαβόντες καὶ λογικήν, σὲ ὑμνοῦμεν Δέσποτα Θεὲ τῶν ἁπάντων, τὴν ἑνιαίαν φύσιν ἀληθῶς, καὶ τριττὴν προσώποις, ἐξ ὅλης τῆς καρδίας· διὸ Οἰκτίρμον, ὡς πολυέλεος ἡμᾶς οἴκτειρον.
</p>
<p style="red" uuid="">
Θεοτοκίον
</p>
<p style="" uuid="a730e295-62c6-433c-a2b7-3d43f80dd26b">
Ναόν με δεῖξον τῆς μοναρχικῆς, καὶ τριφεγγοῦς σου θεαρχίας φωτοειδῆ, καθαρῶς λατρεύειν σοι τῷ Κτίστῃ τῶν ὅλων, καὶ τῆς ἀφράστου δόξης νοερὸν θεωρόν, πρεσβείαις τῆς μόνης Θεοτόκου, ἣν ἐπαξίως, ὡς ὑπερένδοξον μεγαλύνομεν.
</p>
<p style="red" uuid="">
Ἡ Ὑπακοὴ
</p>
<p style="" uuid="406c9cf5-37b9-4f24-9699-0be20c16c8a6">
Ἐκπλήττων τῇ ὁράσει, δροσίζων τοῖς ῥήμασιν, ὁ ἀστράπτων Ἄγγελος, ταῖς μυροφόροις ἔλεγε· Τὸν ζῶντα τί ζητεῖτε ἐν μνήματι; ήγέρθη κενώσας τὰ μνήματα τῆς φθορᾶς ἀλλοιωτήν, γνῶτε τὸν ἀναλλοίωτον, εἴπατε τῷ Θεῷ· Ὡς φοβερὰ τὰ ἔργα σου! ὅτι τὸ γένος ἔσωσας τῶν ἀνθρώπων.
</p>
</section>
<section name="matins">
<p style="" uuid="44de3231-d790-4e9e-b16d-7f4f5f4adbf0">
ΕΝ Τῼ ΟΡΘΡῼ
</p>
<p style="red" uuid="">
Ἀπολυτίκιον Ἦχος γ'
</p>
<p style="" uuid="4a5c29b6-1ff3-44e8-8480-dc9a9ed3e472">
Εὐφραινέσθω τὰ οὐράνια, ἀγαλλιάσθω τὰ ἐπίγεια, ὅτι ἐποίησε κράτος, ἐν βραχίονι αὐτοῦ, ὁ Κύριος, ἐπάτησε τῷ θανάτῳ τὸν θάνατον, πρωτότοκος τῶν νεκρῶν ἐγένετο, ἐκ κοιλίας ᾅδου ἐρρύσατο ἡμᾶς, καὶ παρέσχε τῷ κόσμῳ τὸ μέγα ἔλεος.
</p>
<p style="red" uuid="">
Δόξα... Καὶ νῦν... Θεοτοκίον
</p>
<p style="" uuid="c00db60a-9430-4003-8d2c-8c321f92b407">
Σὲ τὴν μεσιτεύσασαν τὴν σωτηρίαν τοῦ γένους ἡμῶν, ἀνυμνοῦμεν Θεοτόκε Παρθένε· ἐν τῇ σαρκὶ γὰρ τῇ ἐκ σοῦ προσληφθείσῃ, ὁ Υἱός σου καὶ Θεὸς ἡμῶν τὸ διὰ Σταυροῦ καταδεξάμενος πάθος, ἐλυτρώσατο ἡμᾶς, ἐκ φθορᾶς ὡς φιλάνθρωπος.
</p>
<p style="red" uuid="">
Καθίσματα Ἦχος γ'
</p>
<p style="" uuid="9b3dd2e8-e568-47d7-a752-1a119641997a">
Χριστὸς ἐκ νεκρῶν ἐγήγερται, ἡ ἀπαρχὴ τῶν κεκοιμημένων. Ὁ Πρωτότοκος τῆς κτίσεως, καὶ Δημιουργὸς πάντων τῶν γεγονότων, τὴν καταφθαρεῖσαν φύσιν τοῦ γένους ἡμῶν, ἐν ἑαυτῷ ἀνεκαίνισεν. Οὐκ ἔτι θάνατε κυριεύεις· ὁ γὰρ τῶν ὅλων Δεσπότης, τὸ κράτος σου κατέλυσε.
</p>
<p style="red" uuid="">
Δόξα...
</p>
<p style="" uuid="8fe69aa5-3bec-4edd-b914-b4a8b642b80c">
Σαρκὶ τοῦ θανάτου γευσάμενος Κύριε, τὸ πικρὸν τοῦ θανάτου ἐξέτεμες τῇ Ἐγέρσει σου, καὶ τὸν ἄνθρωπον κατ' αὐτοῦ ἐνισχύσας, τῆς ἀρχαίας κατάρας τὴν ἥτταν ἀνακαλούμενος, ὁ ὑπερασπιστὴς τῆς ζωῆς ἡμῶν, Κύριε δόξα σοι.
</p>
<p style="red" uuid="">
Καὶ νῦν... Θεοτοκίον
</p>
<p style="" uuid="20f94c9b-b081-4b86-9350-10ba9e67b044">
Τὴν ὡραιότητα τῆς παρθενίας σου, καὶ τὸ ὑπέρλαμπρον τὸ τῆς ἁγνείας σου, ὁ Γαβριὴλ καταπλαγεὶς ἐβόα σοι Θεοτόκε· Ποῖόν σοι ἐγκώμιον, προσαγάγω ἐπάξιον, τί δὲ ὀνομάσω σε; ἀπορῶ καὶ ἐξίσταμαι· διὸ ὡς προσετάγην βοῶ σοι· Χαῖρε ἡ Κεχαριτωμένη.
</p>
<p style="red" uuid="">
Τὴν ὡραιότητα τῆς παρθενίας σου
</p>
<p style="" uuid="edd51003-791b-4a5b-8c79-06424031ac98">
Τὸ ἀναλλοίωτον τὸ τῆς Θεότητος, καὶ τὸ ἑκούσιον πάθος σου Κύριε, εἰς ἑαυτὸν καταπλαγείς, ὁ ᾍδης ἐπωδύρετο. Τρέμω τὴν τοῦ σώματος, μὴ φθαρεῖσαν ὑπόστασιν, βλέπω τὸν ἀόρατον, μυστικῶς πολεμοῦντά με· διὸ καὶ οὓς κατέχω κραυγάζουσι· Δόξα Χριστὲ τῇ Ἀναστάσει σου.
</p>
<p style="red" uuid="">
Δόξα...
</p>
<p style="" uuid="03fd0951-f002-45af-955b-94737dd41172">
Τὸ ἀκατάληπτον τὸ τῆς Σταυρώσεως, καὶ ἀνερμήνευτον τὸ τῆς Ἐγέρσεως, θεολογοῦμεν οἱ πιστοί, ἀπόρρητον Μυστήριον· σήμερον γὰρ θάνατος, καὶ ὁ ᾍδης ἐσκύλευται, γένος δὲ ἀνθρώπινον ἀφθαρσίαν ἐνδέδυται· διὸ καὶ εὐχαρίστως κραυγάζομεν· Δόξα Χριστὲ τῇ Ἀναστάσει σου.
</p>
<p style="red" uuid="">
Καὶ νῦν... Θεοτοκίον
</p>
<p style="" uuid="199f6f3b-86ab-4322-ad24-284b3545c544">
Τὸν ἀκατάληπτον καὶ ἀπερίγραπτον, τὸν ὁμοούσιον Πατρὶ καὶ Πνεύματι, ἐν τῇ γαστρί σου μυστικῶς, ἐχώρησας Θεομῆτορ, μίαν καὶ ἀσύγχυτον, τῆς Τριάδος ἐνέργειαν, ἔγνωμεν τῷ Τόκῳ σου, ἐν τῷ κόσμῳ, δοξάζεσθαι· διὸ καὶ εὐχαρίστως βοῶμέν σοι· Χαῖρε ἡ Κεχαριτωμένη.
</p>
<p style="red" uuid="">
Ἡ Ὑπακοὴ Ἦχος γ'
</p>
<p style="" uuid="1a68f3ee-1cb2-4d45-b07e-6468daf81485">
Ἐκπλήττων τῇ ὁράσει, δροσίζων τοῖς ῥήμασιν, ὁ ἀστράπτων Ἄγγελος, ταῖς μυροφόροις ἔλεγε· Τὸν ζῶντα τί ζητεῖτε ἐν μνήματι; ἡγέρθη κενώσας τὰ μνήματα τῆς φθορᾶς ἀλλοιωτήν, γνῶτε τὸν ἀναλλοίωτον, εἴπατε τῷ Θεῷ· Ὡς φοβερὰ τὰ ἔργα σου! ὅτι τὸ γένος ἔσωσας τῶν ἀνθρώπων.
</p>
<p style="red" uuid="">
Οἱ Ἀναβαθμοὶ
</p>
<p style="red" uuid="">
Ἀντίφωνον Α'
</p>
<p style="" uuid="8dfb0c3a-470a-46c9-8409-e6dcd8c3dddf">
Τὴν αἰχμαλωσίαν Σιών, σὺ ἐξείλου ἐκ Βαβυλῶνος κᾀμὲ ἐκ τῶν παθῶν, πρός ζωήν ἕλκυσον Λόγε.
</p>
<p style="" uuid="a0f1b23d-d284-4a80-b279-aa30270b21c2">
Ἐν τῷ Νότῳ οἱ σπείροντες δάκρυσιν ἐνθέοις, θεριοῦσι στάχυας, ἐν χαρᾷ ἀειζωΐας.
</p>
<p style="red" uuid="">
Δόξα... Καὶ νῦν...
</p>
<p style="" uuid="c15feb9b-e896-4f0b-8d91-b251a3c17a95">
Ἁγίῳ Πνεύματι, πᾶσα ἀγαθοδωρία, ὡς Πατρὶ καὶ Υἱῷ συναστράπτει, ἐν ᾧ τὰ πάντα ζῇ καὶ κινεῖται.
</p>
<p style="red" uuid="">
Ἀντίφωνον Β'
</p>
<p style="" uuid="16ff4d40-f69d-4171-864e-3d24c7f7be51">
Ἐὰν μὴ Κύριος οἰκοδομήσῃ οἶκον τῶν ἀρετῶν, μάτην κοπιῶμεν, τὴν δὲ ψυχὴν σκέποντος, οὐδεὶς ἡμῶν πορθεῖται τὴν πόλιν.
</p>
<p style="" uuid="0786b0d2-a346-41e8-be67-72fd314adc33">
Τοῦ καρποῦ τῆς γαστρός, τῷ Πνεύματι υἱοποιητῶς σοι τῷ Χριστῷ, ὡς Πατρὶ οἱ Ἅγιοι πάντοτε εἰσί.
</p>
<p style="red" uuid="">
Δόξα... Καὶ νῦν...
</p>
<p style="" uuid="c4c4683a-4772-4520-b241-e73acad5de18">
Ἁγίῳ Πνεύματι, ἐνθεωρεῖται πᾶσα ἁγιότης σοφία· οὐσιοῖ πᾶσαν γὰρ κτίσιν· αὐτῷ λατρεύσωμεν· Θεὸς γάρ, ὡς Πατρί τε καὶ Λόγῳ.
</p>
<p style="red" uuid="">
Ἀντίφωνον Γ'
</p>
<p style="" uuid="8e4e069d-76db-4a2c-b9ea-b94062bae9d0">
Οἱ φοβούμενοι τὸν Κύριον, μακάριοι τρίβους βαδιοῦνται, τῶν ἐντολῶν φάγονται· ζωηρὰν γὰρ παγκαρπίαν.
</p>
<p style="" uuid="87044566-9fe1-4d61-86cd-bf4c7c622448">
Κύκλῳ τῆς τραπέζης σου εὐφράνθητι, καθορῶν σου Ποιμενάρχα, τὰ ἔκγονα φέροντα, κλάδους ἀγαθοεργίας.
</p>
<p style="red" uuid="">
Δόξα... Καὶ νῦν...
</p>
<p style="" uuid="e5e8b1a1-cbcb-4973-9e95-b8d714b2f2b7">
Ἁγίῳ Πνεύματι, ὁ πᾶς πλοῦτος τῆς δόξης, ἐξ οὗ χάρις καὶ ζωὴ πάσῃ τῇ κτίσει· σὺν Πατρὶ γάρ, ἀνυμνεῖται καὶ τῷ Λόγῳ.
</p>
<p style="red" uuid="">
Προκείμενον
</p>
<p style="" uuid="e0cb9754-344a-4a2c-8fd0-9a104199adc3">
Εἴπατε ἐν τοῖς ἔθνεσιν, ὅτι Κύριος ἐβασίλευσε· καὶ γὰρ κατώρθωσε τὴν οἰκουμένην, ἥτις οὐ σαλευθήσεται.
</p>
<p style="red" uuid="">
Στίχ. ᾌσατε τῷ Κυρίῳ ᾆσμα καινόν.
</p>
<p style="red" uuid="">
Κανὼν Ἀναστάσιμος
</p>
<p style="red" uuid="">
ᾨδὴ α' Ἦχος γ'
</p>
<p style="red" uuid="">
Ὁ Εἱρμὸς
</p>
<p style="" uuid="ac0f7106-e3e5-42d1-a42f-4a892360450a">
«Ὁ τὰ ὕδατα πάλαι, νεύματι θείῳ, εἰς μίαν συναγωγὴν συναθροίσας, καὶ τεμὼν θάλασσαν Ἰσραηλίτῃ λαῷ, οὗτος ὁ Θεὸς ἡμῶν, δεδοξασμένος ὑπάρχει, αὐτῷ μόνῳ ᾄσωμεν, ὅτι δεδόξασται».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="bca9db62-df82-4918-9602-080fe0e87c02">
Ὁ τὴν γῆν κατακρίνας, τῷ παραβάντι, ἱδρῶτος φέρειν καρπὸν τὰς ἀκάνθας, ἀκανθῶν στέφανον ἐκ παρανόμου χειρός, οὗτος ὁ Θεὸς ἡμῶν, σωματικῶς δεδεγμένος, τήν κατάραν ἔλυσεν, ὅτι δεδόξασται.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="4e1f3a6b-739c-40b5-89bf-7be8b83acc55">
Νικητὴς τροπαιοῦχος, κατὰ θανάτου, ὁ θάνατος δεδοικὼς ἀνεδείχθη· παθητὴν σάρκα γάρ, ἐμψυχωμένην λαβών, οὗτος ὁ Θεὸς ἡμῶν, καὶ συμπλακεὶς τῷ τυράννῳ, πάντας συνανέστησεν, ὅτι δεδόξασται.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="066062c8-bae0-4ad0-aaa0-8bf2cf268d46">
Ἀληθῆ Θεοτόκον, πάντα τὰ ἔθνη, δοξάζει σε τὴν ἀσπόρως τεκοῦσαν· ὑποδὺς μήτραν γὰρ ἡγιασμένην τὴν σήν, οὗτος ὁ Θεὸς ἡμῶν, τὸ καθ' ἡμᾶς οὐσιώθη, καὶ Θεός καὶ ἄνθρωπος, ἐκ σοῦ γεγέννηται.
</p>
<p style="red" uuid="">
Κανὼν Σταυροαναστάσιμος οὗ ἡ ἀκροστιχὶς σὺν τοῖς Εἱρμοῖς.
</p>
<p style="red" uuid="">
Ἄγω τρίτον μέλισμά σοι, Θεοῦ Λόγε.
</p>
<p style="red" uuid="">
Ὁ Εἱρμὸς ᾎσμα καινὸν
</p>
<p style="" uuid="fee43a35-bb10-4cf6-a79d-32c1ec3fccc7">
Γένος βροτῶν, αἵματι θείῳ, δεδουλωμένον τυράννῳ φιλαμαρτήμονι, Χριστὸς ἐξηγόρασε, καὶ θεοποιήσας ἀνεκαίνισεν, ὅτι δεδόξασται.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="e2e69b4e-45ad-47ac-914e-69731666c7dd">
Ὡς μὲν θνητός, θανάτου θέλων, ὁ τῆς ζωῆς ταμιοῦχος, Χριστὸς ἐγεύσατο, ὡς ὢν δὲ ἀθάνατος φύσει, τοὺς νεκροὺς ἐζωοποίησεν, ὅτι δεδόξασται.
</p>
<p style="red" uuid="">
Κανὼν τῆς Θεοτόκου, οὗ ἡ Ἀκροστιχίς, σὺν τοῖς Εἱρμοῖς :
</p>
<p style="red" uuid="">
Ἄγω τρίτον μέλισμά σοι, Θεοτόκε.
</p>
<p style="red" uuid="">
Εἱρμὸς ὁ αὐτὸς
</p>
<p style="" uuid="6388293e-366b-40de-b46d-5c8eeb1b72e1">
Γόνυ κάμπτει, ἅπασα φύσις, ἐπουρανίων Παρθένε, τῷ σαρκωθέντι ἐκ σοῦ, σὺν τοῖς ἐπιγείοις τε, ἀξιοπρεπῶς τὰ καταχθόνια, ὅτι δεδόξασται.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="1aaaac07-551e-4df8-8da7-482ad78666c7">
Ὢ συναλλαγμάτων, τῶν ἐν σοί! ἀγαθῶν γὰρ ἀφθόνως, παρεκτικὸς ὢν Θεός, Πνεῦμα θεῖον δοὺς ἡμῖν, σάρκα ἐκ σοῦ Κόρη προσελάβετο, ὅτι δεδόξασται.
</p>
<p style="red" uuid="">
ᾨδὴ γ'
</p>
<p style="red" uuid="">
Ὁ Εἱρμὸς
</p>
<p style="" uuid="99b73361-f193-4119-8d56-72915c41d3e4">
«Ὁ ἐκ μὴ ὄντων τὰ πάντα παραγαγών, τῷ Λόγῳ κτιζόμενα, τελειούμενα Πνεύματι, Παντοκράτορ Δέσποτα, ἐν τῇ ἀγάπῃ τῇ σῇ στερέωσόν με».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="c4f502df-204a-4f27-a0f7-6af27abd3325">
Διὰ Σταυροῦ σου ᾐσχύνθη ὁ ἀσεβής· εἰργάσατο βόθρον γάρ, ὃν ὀρύξας εἰσπέπτωκε, ταπεινῶν ὑψώθη δὲ Χριστέ, τὸ κέρας ἐν τῇ σῇ Ἀναστάσει.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="e859a3fa-07bc-491f-8256-081b6e47d927">
Τῆς εὐσεβείας τὸ κήρυγμα τῶν ἐθνῶν, ὡς ὕδωρ ἐκάλυψε τὰς θαλάσσας φιλάνθρωπε· ἀναστὰς ἐκ τάφου γάρ, τὸ τῆς Τριάδος ἀπεκάλυψας φέγγος.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="97c9ada8-a082-43d9-a9bb-338e1f7c6e1a">
Δεδοξασμένα λελάληνται περὶ σοῦ, ἡ πόλις ἡ ἔμψυχος, τοῦ ἀεὶ βασιλεύοντος· διὰ σοῦ γὰρ Δέσποινα, τοῖς ἐπὶ γῆς Θεὸς συνανεστράφη.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Τόξον ἔθραυσας ἐχθρῶν
</p>
<p style="" uuid="0c296513-de52-454e-8e1c-bae9d8662277">
Ῥύψις ἄχραντε Σταυρέ, εἰδωλικῶν ἐδείχθης σὺ καθαρμάτων, ὅτι Ἰησοῦς ὁ ὑπέρθεος, ἐν σοὶ χεῖρας ἐξεπέτασεν.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="31d3d826-b580-49cf-aad5-ce9996f7ab28">
Ἴνα πάντες οἱ πιστοί, τὸ ζωοδόχον μνῆμα σὲ προσκυνῶμεν, τέθαπται ἐν σοί, καὶ ἐγήγερται Χριστός, ὄντως ὁ Θεὸς ἡμῶν.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="2793b900-62bd-4166-9ff5-7a79c8f7751c">
Ῥάβδος ῥίζης Ἱεσσαί, προφητικῶς βλαστήσασα, ἡ Παρθένος ἄνθος σε Χριστέ, ἐξανέτειλεν ἡμῖν, Ἅγιος εἶ Κύριε.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="c946427d-320b-4513-92ec-32b36d71316e">
Ἵνα θείας κοινωνούς, τοὺς γηγενεῖς ἐργάσῃ ἐκ τῆς Παρθένου, σάρκα τὴν ἡμῶν, σὺ ἑπτώχευσας λαβών, Ἅγιος εἶ Κύριε.
</p>
<p style="red" uuid="">
ᾨδὴ δ'
</p>
<p style="red" uuid="">
Ὁ Εἱρμὸς
</p>
<p style="" uuid="56385db3-710e-4598-a6e2-f1c944038a53">
«Ἔθου πρὸς ἡμᾶς, κραταιὰν ἀγάπησιν Κύριε· τὸν μονογενῆ γάρ σου Υἱόν, ὑπὲρ ἡμῶν εἰς θάνατον δέδωκας· διό σοι κραυγάζομεν, εὐχαριστοῦντες· Δόξα τῇ δυνάμει σου Κύριε».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="d7228ce5-403d-471d-aeac-a3f5bdf77513">
Στίγματα Χριστέ, συμπαθῶς καὶ μώλωπας ἤνεγκας, ὕβριν ῥαπισμάτων καρτερῶν, καὶ μακροθύμως φέρων ἐμπτύσματα, δι' ὧν κατειργάσω μοι τὴν σωτηρίαν· Δόξα τῇ δυνάμει σου Κύριε.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="e8eed811-1fed-4884-9373-171f349a1b06">
Σώματι θνητῷ, ἡ ζωὴ θανάτῳ ὡμίλησας, τῆς ταλαιπωρίας τῶν πτωχῶν, καὶ στεναγμοῦ πενήτων σου ἕνεκεν, καὶ φθείρας τὸν φθείραντα δεδοξασμένε, πάντας συνανέστησας, μόνε φιλάνθρωπε.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="379ef533-8f2b-4783-9030-a4d780fb7002">
Μνήσθητι Χριστέ, ἧς ἐκτησω ποίμνης τῷ πάθει σου, τῆς δεδοξασμένης σου Μητρός, τὰς συμπαθεῖς ἐντεύξεις δεξάμενος, καὶ ἐπισκεψάμενος, κεκακωμένην ῥῦσαι, τῇ δυνάμει σου Κύριε.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Τὸ ξένον καὶ ἀπόρρητον
</p>
<p style="" uuid="a38868f2-8e48-4ef4-84c7-ec90eac713f5">
Ὁ πλάσας κατ' εἰκόνα σου, φιλάνθρωπε τὸν ἄνθρωπον, καὶ νεκρωθέντα τῇ ἁμαρτίᾳ, διὰ τῆς παραβάσεως, σταυρωθεὶς ἐν Κρανίῳ διέσωσας.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="ca52d190-e8da-42ff-97f7-083d4618a135">
Νεκροὺς μὲν οὓς κατέπιεν, ὁ θάνατος ἀπέδωκε, κατελύθη δέ, καὶ τὸ τοῦ ᾅδου φθοροποιὸν βασίλειον, ἀναστάντος ἐκ τάφου σου Κύριε.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="449a6800-2402-4b58-a78c-4b4da7c7862c">
Ὁ στήσας ὄρη Δέσποτα, ζυγῷ τῆς θείας γνώσεως, λελατόμησαι ἐκ τῆς Παρθένου, λίθος χειρῶν ἄνευθεν· τῇ δυνάμει σου δόξα φιλάνθρωπε.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="6b244565-c3b7-45e6-abd7-9215ce7dc2ff">
Νοσοῦσαν ἐθεράπευσας, ἡμῶν τὴν φύσιν Δέσποτα, δραστικώτατον ἐν τῇ Παρθένῳ, ταύτῃ ἑνώσας φάρμακον, τὴν σὴν ἄχραντον Λόγε Θεότητα.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="3933a27c-f7f5-4b1e-9a80-0c9f3da7d905">
Μερίς μου εἶ ὁ Κύριος, καὶ κλῆρος ἐπιπόθητος, ὁ ἑνώσας με ἐκ τῆς Παρθένου, Λόγε τῇ ὑποστάσει σου, τῇ σαρκὶ χρηματίσας ὑπόστασις.
</p>
<p style="red" uuid="">
ᾨδὴ ε'
</p>
<p style="red" uuid="">
Ὁ Εἱρμὸς
</p>
<p style="" uuid="4456809a-3408-4433-8edb-363ad4bf132f">
«Πρὸς σὲ ὀρθρίζω, τὸν τοῦ παντὸς Δημιουργόν, τὴν ὑπερέχουσαν πάντα νοῦν εἰρήνην, διότι φῶς τὰ προστάγματά σου, ἐν οἷς με καθοδήγησον».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="fee57f8d-aeb0-407d-8abd-bdee11908d1b">
Κριτῇ ἀδίκῳ, Ἑβραίων φθόνῳ προδοθεὶς ὁ παντεπόπτης, καὶ ἅπασαν δικαίως, κρίνων τὴν γῆν, τὸν Ἀδὰμ τῆς πάλαι, ἐρρύσω κατακρίσεως.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="d2446b2f-af43-4988-ba0a-5c62dd27dcd6">
Τὴν σὴν εἰρήνην, ταῖς Ἐκκλησίαις σου Χριστέ, τῇ ἀηττήτῳ δυνάμει τοῦ Σταυροῦ σου, ὁ ἐκ νεκρῶν ἀναστὰς παράσχου, καὶ σῶσον τὰς ψυχὰς ἡμῶν.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="c1716b4b-eecd-42de-8140-75a7e0d6cf12">
Σκηνὴ ἁγία, καὶ πλατυτέρα οὐρανῶν, ὡς τὸν ἐν πάσῃ ἀχώρητον τῇ κτίσει, Λόγον Θεοῦ δεξαμένη, μόνη ἐδείχθης Ἀειπάρθενος.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Ἐπὶ τῆς γῆς
</p>
<p style="" uuid="a1672e2a-6364-4f18-bddc-f119840e4b77">
Λόγχῃ πλευράν, ὦ Χριστέ μου νυγείς σου, τὴν ἐκ πλευρᾶς ἀνθρωπίνης κτισθεῖσαν, ὀλέθρου πᾶσι βροτοῖς, γεγονυῖαν πρόξενον, τῆς κατάρας ἠλευθέρωσας.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="4a129143-be7d-4fde-b772-2e2b52a94942">
Ἴσος Πατρί, κατ' οὐσίαν ὑπάρχων, τὸν ἱερὸν ἐξανέστησας δόμον, τοῦ παναχράντου σου, καὶ πανσέπτου σώματος, ἐκ νεκρῶν, Χριστὲ Σωτὴρ ἡμῶν.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="399161cb-cfe7-4b62-8b3f-ee42ac536a7f">
Λόγος Θεοῦ, ὁ Υἱός σου Παρθένε, Δημιουργὸς Ἀδὰμ τοῦ πρωτοπλάστου, οὐ δημιούργημα, εἰ καὶ σάρκα ἔμψυχον, ἑαυτῷ ἐκ σοῦ διέπλασεν.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="6879c5da-ea66-400b-afe3-87c8264b7c81">
Ἴσος Πατρί, ὁ Υἱὸς τῆς Παρθένου, Λόγος Θεοῦ, ὑπόστασις τελεία, ἐν δύο φύσεσιν, Ἰησοῦς ὁ Κύριος, Θεὸς τέλειος καὶ ἄνθρωπος.
</p>
<p style="red" uuid="">
ᾨδὴ ς'
</p>
<p style="red" uuid="">
Ὁ Εἱρμὸς
</p>
<p style="" uuid="890d3a30-4aa9-4061-82f8-37ce61bbf5cd">
«Ἄβυσσος ἐσχάτη ἁμαρτιῶν ἐκύκλωσέ με, καὶ ἐκλείπει τὸ πνεῦμά μου, ἀλλ' ἐκτείνας Δέσποτα, σὸν ὑψηλὸν βραχίονα, ὡς τὸν Πέτρον με, κυβερνῆτα διάσωσον».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="0a0e6f68-66e7-4089-a435-b00c3e7f2486">
Ἄβυσσος ἐλέους καὶ οἰκτιρμῶν, ἐκύκλωσέ με, τῇ εὐσπλάγχνῳ καθόδῳ σου· σαρκωθεὶς γὰρ Δέσποτα, καὶ γεγονὼς ἐν δούλου μορφῇ, ἐθεούργησας, καὶ σεαυτῷ συνεδόξασας.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="99d05a7b-de46-46c3-b483-2dd4782a5db4">
Νέκρωσιν ὑπέστη ὁ νεκρωτής, τὸν νεκρωθέντα ζωωθέντα θεώμενος, τῆς σῆς Ἀναστάσεως, ταῦτα Χριστὲ τὰ σύμβολα, καὶ τοῦ Πάθους σου, τοῦ ἀχράντου τὰ ἔπαθλα.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="b306d895-7954-4d7c-bbae-158be0d25ff3">
Πάναγνε ἡ μόνη τῷ πλαστουργῷ, καὶ τοῖς ἀνθρώποις, ὑπὲρ νοῦν μεσιτεύσασα, τὸν Υἱόν σου ἵλεων, τοῖς ἐπταικόσι δούλοις σου, καὶ ὑπέρμαχον, χρηματίσαι δυσώπησον.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Σκηνώσεως Ἰωνᾶς
</p>
<p style="" uuid="242bdf2e-900d-4f19-83f0-3474cf683b02">
Μωλώπων σὺ πειραθείς, ᾅδου τραυματίας, πάθει Σταυροῦ συνανέστησας· ὅθεν σοι κραυγάζω· Ἀνάγαγε, ἐκ φθορᾶς τὴν ζωήν μου φιλάνθρωπε.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="11402d6d-329d-4ebd-8327-a3c3bd885fa4">
Ἀνοίγονταί σοι Χριστέ, φόβῳ πύλαι ᾅδου, σκεύη ἐχθροῦ δὲ ἁρπάζονται· ὅθεν σοι Γυναῖκες ὑπήντησαν, ἀντὶ λύπης χαρὰν κομισάμεναι.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="dbc569b5-8d7d-4827-9379-f04cf35d4369">
Μορφοῦται τὸ καθ' ἡμᾶς, ἐκ τῆς ἀκηράτου Κόρης, ὁ σχήματι ἄμοιρος, σχήματι ὑπάρξας καὶ πράγματι, μὴ τραπεὶς τὴν Θεότητα ἄνθρωπος.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="322bee78-58eb-4628-8528-99c6b88eedb0">
Ἀβύσσου ἁμαρτιῶν, καὶ τῆς καταιγίδος, Πάναγνε τῶν παθῶν ῥῦσαί με· πέφυκας λιμὴν γὰρ καὶ ἄβυσσος, τῶν θαυμάτων τοῖς πίστει σοι προστρέχουσι.
</p>
<p style="red" uuid="">
Κοντάκιον Ἦχος γ'
</p>
<p style="" uuid="62b2a869-40a4-46ba-b571-30fd6a7004ea">
‘Εξανέστης σήμερον, ἀπὸ τοῦ τάφου Οἰκτίρμον, καὶ ἡμᾶς ἐξήγαγες, ἐκ τῶν πυλῶν τοῦ θανάτου, σήμερον Ἀδὰμ χορεύει, καὶ χαίρει Εὔα, ἅμα δέ, καὶ οἱ Προφῆται, σὺν Πατριάρχαις, ἀνυμνοῦσιν ἀκαταπαύστως, τὸ θεῖον κράτος τῆς ἐξουσίας σου.
</p>
<p style="red" uuid="">
Ὁ Οἶκος
</p>
<p style="" uuid="ce008d97-7b3f-4db9-a8f6-a4ac33d1b5ff">
Ὁ οὐρανὸς καὶ ἡ γῆ σήμερον χορευέτωσαν, καὶ Χριστὸν τὸν Θεὸν ὁμοφρόνως ὑμνείτωσαν, ὅτι τοὺς δεσμίους ἐκ τῶν τάφων ἀνέστησε. Συγχαίρει πᾶσα ἡ κτίσις, προσφέρουσα ἐπάξια ᾄσματα, τῷ πάντων Κτίστῃ καὶ Λυτρωτῇ ἡμῶν, ὅτι τοὺς βροτοὺς ἐξ ᾅδου σήμερον, ὡς Ζωοδότης συνανελκύσας, πρὸς οὐρανοὺς συνανυψοῖ, καὶ καταράσσει τοῦ ἐχθροῦ τὰς ἐπάρσεις, καὶ πύλας τοῦ ᾅδου διαθλάττει, τῷ θείῳ κράτει τῆς ἐξουσίας αὐτοῦ.
</p>
<p style="red" uuid="">
ᾨδὴ ζ'
</p>
<p style="red" uuid="">
Ὁ Εἱρμὸς
</p>
<p style="" uuid="fb2a2ec8-66ce-49e9-92b7-eefda3f1aac8">
«Ὡς πάλαι τοὺς εὐσεβεῖς, τρεῖς Παῖδας ἐδρόσισας, ἐν τῇ φλογὶ τῇ Χαλδαϊκῇ, τῷ φωτιστικῷ τῆς Θεότητος πυρί, καὶ ἡμᾶς καταύγασον· Εὐλογητὸς εἶ κράζοντας· ὁ Θεὸς ὁ τῶν Πατέρων ἡμῶν».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="3aeddd9d-fe4a-4b0a-a1fe-c0853843cfef">
Ἐρράγη τὸ τοῦ Ναοῦ, φαιδρὸν καταπέτασμα, ἐν τῷ Σταυρῷ τοῦ Δημιουργοῦ, τὴν ἐγκεκρυμμένην τῷ γράμματι δηλοῦν, τοῖς πιστοῖς ἀλήθειαν· Εὐλογητὸς εἶ κράζουσιν, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="60c7903e-52ff-46e4-b648-3e5d1998e217">
Νυγείσης σου τῆς πλευρᾶς, ῥανίδες θεόρρυτοι, ζωοποιοῦ αἵματος Χριστέ, οἰκονομικῶς ἀποστάζουσαι εἰς γῆν, τοὺς ἐκ γῆς ἀνέπλασαν. Εὐλογητὸς εἶ κράζοντας, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Τριαδικὸν
</p>
<p style="" uuid="4bf405ba-1ccd-4e4d-b4e6-b7d316cadb37">
Τὸ Πνεῦμα τὸ ἀγαθόν, Πατρὶ συνδοξάσωμεν, καὶ τῷ Υἱῷ τῷ μονογενεῖ, μίαν ἐν τρισί, πιστοὶ σέβοντες ἀρχήν, καὶ μίαν Θεότητα. Εὐλογητὸς εἶ κράζοντες, ὁ Θεός ὁ τῶν Πατέρων ἡμῶν.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Σοβαρὸς ὁ τύραννος
</p>
<p style="" uuid="6fad93b6-0a02-4ac4-9a54-dc0cf443a7ec">
Οὐ ψιλὸν ὁ ἥλιος, ἐν Σταυρῷ κρεμάμενον ἄνθρωπον, ἀλλὰ Θεὸν σκοτίζεται, σεσαρκωμένον ὁρῶν, ᾧ καὶ ψάλλομεν· Εὐλογητὸς εἶ Κύριε, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="c41dc313-3345-4430-8561-ab1409dbe09d">
Ἰσχυρὸν Θεότητι, δεδεγμένος ᾅδης ὁ δείλαιος, τὸν ἀφθαρσίας πάροχον, ψυχὰς δικαίων βοώσας ἤμεσεν. Εὐλογητὸς εἶ Κύριε, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="98f8b4b9-2321-4e45-9696-95d38bf72e4f">
Θησαυρὸς πολύτιμος, εὐλογίας Πάναγνε πέφυκας, τοῖς καθαρᾷ καρδίᾳ, σὲ ὁμολογοῦσι Θεογεννήτριαν· καὶ γὰρ ἐκ σοῦ σεσάρκωται, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="aa823d19-0e90-4982-a67f-502491ba9d19">
Ὁ τῆς δόξης Κύριος, καὶ κρατῶν τῶν ἄνω Δυνάμεων, ὁ σὺν Πατρὶ καθήμενος, παρθενικαῖς ταῖς χερσὶ φερόμενος· Εὐλογητὸς εἶ Κύριε, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="404e19d3-6b61-425b-9878-4afc8e2693d3">
Ἰταμὸς ὁ θάνατος, ἀλλὰ τοῦτόν σοι ὁμιλήσαντα, ἐκ τῆς Παρθένου ὤλεσας, θεοϋπόστατος, σάρξ γενόμενος. Εὐλογητὸς εἶ Κύριε, ὁ Θεὸς ὁ τῶν Πατέρων ἡμῶν.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="5292dee1-fc2a-481e-b89d-7f53744edfcf">
Θεοτόκον πάντες σε, τὸν Θεὸν κυήσασαν ἔγνωμεν· τὸν τῆς Τριάδος ἕνα γάρ, σεσαρκωμένον ἁγνὴ γεγέννηκας. Εὐλογημένος Πάναγνε, ὁ καρπὸς τῆς κοιλίας σου.
</p>
<p style="red" uuid="">
ᾨδὴ η'
</p>
<p style="red" uuid="">
Ὁ Εἱρμὸς
</p>
<p style="" uuid="8dca537e-b27f-4f34-ac13-b06c63b82002">
«Ἀστέκτῳ πυρὶ ἑνωθέντες, οἱ θεοσεβείᾳ προεστῶτες νεανίαι, τῇ φλογὶ δὲ μὴ λωβηθέντες, θεῖον ὕμνον ἔμελπον· Εὐλογεῖτε πάντα τὰ ἔργα τὸν Κύριον, καὶ ὑπερυψοῦτε εἰς πάντας τοὺς αἰῶνας».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="c468b519-7ee2-4cdc-aca3-ff33b2bec0d4">
Ἐρράγη ναοῦ ἡ φαιδρότης, ὅτε ὁ Σταυρός σου ἐπάγη ἐν Κρανίῳ, καὶ ἡ κτίσις συνεκλονεῖτο, φόβῳ ἀναμέλπουσα· Εὐλογεῖτε πάντα τὰ ἔργα τὸν Κύριον, καὶ ὑπερυψοῦτε εἰς πάντας τοὺς αἰῶνας.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="b648cedc-f90b-41aa-a34a-45dc972a11d5">
Ἀνέστης Χριστὲ ἐκ τοῦ τάφου, καὶ τὸν πεπτωκότα τῇ ἀπάτῃ, διὰ ξύλου ἀνωρθώσω θείᾳ δυνάμει, κράζοντα καὶ λέγοντα· Εὐλογεῖτε πάντα τὰ ἔργα τὸν Κύριον, καὶ ὑπερυψοῦτε εἰς πάντας τοὺς αἰῶνας.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="f791c79b-f46e-478e-a3ce-43980735d72c">
Ναὸς τοῦ Θεοῦ ἀνεδείχθης, ἔμψυχον χωρίον κιβωτός τε, τὸν Ποιητήν· τοῖς βροτοῖς γὰρ Θεογεννῆτορ, ἄχραντε κατήλλαξας, καὶ ἀξίως πάντα τὰ ἔργα ὑμνοῦμέν σε, καὶ ὑπερυψοῦμεν εἰς πάντας τοὺς αἰῶνας.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Ἐνύλου φλόγα πυρός
</p>
<p style="" uuid="258deb74-621d-4420-8df2-21d7bfd817c4">
Ὁ Λόγος οὐ παθητός· ἀπαθὴς γὰρ τῇ Θεότητι, πάσχει σαρκὶ δὲ Θεός, ᾧ καὶ ψάλλομεν· Εὐλογεῖτε πάντα τὰ ἔργα Κυρίου τὸν Κύριον, καὶ ὑπερυψοῦτε εἰς πάντας τούς αἰῶνας.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="fd96ee88-92f8-4c61-887d-68c5f2514eaa">
Ὑπνώσας μὲν ὡς θνητός, ἐξηγέρθης ὡς ἀθάνατος Σῶτερ, καὶ σῴζεις θανάτου τοὺς μέλποντας· Εὐλογεῖτε πάντα τὰ ἔργα Κυρίου τὸν Κύριον, καὶ ὑπερυψοῦτε εἰς πάντας τοὺς αἰῶνας.
</p>
<p style="red" uuid="">
Τριαδικὸν
</p>
<p style="red" uuid="">
Στίχ. Ἁγία Τριὰς ὁ Θεὸς ἐλέησον καὶ σῶσον ἡμᾶς.
</p>
<p style="" uuid="17c7eddf-8261-4d9e-9d8e-a5309e8c7793">
Λατρεύομεν εὐσεβῶς, τρισυπόστατον Θεότητα, ἑνιζομένην ἀπαύστως καὶ ψάλλομεν· Εὐλογεῖτε πάντα τὰ ἔργα Κυρίου τὸν Κύριον, καὶ ὑπερυψοῦτε εἰς πάντας τοὺς αἰῶνας.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="13129170-1933-4a64-b9df-33a8e41f65e1">
Ἡ τάξεις τὰς νοεράς, οἷα Μήτηρ ὑπεράρασα, καὶ πλησίον Θεοῦ χρηματίσασα, εὐλογοῦμεν εὐλογημένη, παρθένε τὸν τόκον σου, καὶ ὑπερυψοῦμεν εἰς πάντας τοὺς αἰῶνας.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="bb3b94a3-99b5-4f19-9c04-65d2bbd6934a">
Τὸ κάλλος τὸ φυσικόν, ὡραιότερον ἀνέδειξας, ἐξαστράψασα σάρκα Θεότητος. Εὐλογοῦμεν εὐλογημένη, Παρθένε τὸν τόκον σου, καὶ ὑπερυψοῦμεν εἰς πάντας τοὺς αἰῶνας.
</p>
<p style="red" uuid="">
ᾨδὴ θ'
</p>
<p style="red" uuid="">
Ὁ Εἱρμὸς
</p>
<p style="" uuid="022ff200-7aac-4dc1-97f7-8ce3634b383d">
«Καινὸν τὸ θαῦμα καὶ θεοπρεπές! τῆς Παρθένου γὰρ τὴν κεκλεισμένην πύλην, σαφῶς διοδεύει Κύριος, γυμνὸς ἐν εἰσόδῳ, καὶ σαρκοφόρος ὤφθη ἐν ἐξόδῳ Θεός, καὶ μένει ἡ πύλη κεκλεισμένη· ταύτην ἀφράστως, ὡς Θεομήτορα μεγαλύνομεν».
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="962d35d8-c8ec-4ce3-9700-1d560eab4ba7">
Φρικτὸν ἰδέσθαι σὲ τὸν ποιητήν, ἐπὶ ξύλου ἀναρτηθέντα Λόγε Θεοῦ, σαρκικῶς δὲ πάσχοντα, Θεὸν ὑπὲρ δούλων, καὶ ἐν μνημείῳ ἄπνουν κατακείμενον, νεκροὺς δὲ τοῦ ᾅδου λελυκότα· ὅθεν Χριστέ σε, ὡς παντοδύναμον μεγαλύνομεν.
</p>
<p style="red" uuid="">
Στίχ. Δόξα τῇ Ἁγίᾳ Ἀναστάσει σου, Κύριε.
</p>
<p style="" uuid="b216ba20-4171-432a-8862-d81ab1233d4f">
Φθορᾶς θανάτου ἔσωσας Χριστέ, τοὺς προπάτορας, κατατεθεὶς ἐν τάφῳ νεκρός, καὶ ζωὴν ἐξήνθησας, νεκροὺς ἀναστήσας, χειραγωγήσας φύσιν τὴν βροτείαν πρὸς φῶς, καὶ θείαν ἐνδύσας ἀφθαρσίαν· ὅθεν πηγήν σε, φωτὸς ἀειζώου μεγαλύνομεν.
</p>
<p style="red" uuid="">
Θεοτοκίον
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="fafdcad0-4c36-4ca9-8f69-31d7fa0f6a07">
Ναὸς καὶ θρόνος ὤφθης τοῦ Θεοῦ, ἐν ᾧ ᾤκησεν ὁ ἐν ὑψίστοις πέλων, τεχθεὶς ἀπειράνδρως Πάναγνε, σαρκὸς μὴ ἀνοίξας ὅλως σου πύλας· ὅθεν ταῖς ἀλήκτοις, σεμνὴ λιταῖς σου, τὰ φῦλα τῶν βαρβάρων, θᾶττον εἰς τέλος, τῷ Βασιλεῖ ἡμῶν καθυπόταξον.
</p>
<p style="red" uuid="">
Κανὼν Σταυροαναστάσιμος
</p>
<p style="red" uuid="">
Οἱ τῷ γλυκεῖ τοῦ Ἀχράντου σου
</p>
<p style="" uuid="77e473b2-5f36-4e00-ba25-1edebad68aa4">
Γέρας βροτοῖς ἐξ ἀτίμου θανάτου, πᾶσιν ἐπήγασας, οὗ διὰ σταυρώσεως Σῶτερ γευσάμενος, τῇ οὐσίᾳ τῇ θνητῇ, ἀφθαρσίαν μοι, ἐδωρήσω Χριστὲ ὡς φιλάνθρωπος.
</p>
<p style="red" uuid="">
Στίχ. Δόξα σοι, ὁ Θεὸς ἡμῶν δόξα σοι.
</p>
<p style="" uuid="acfd0a0d-5e7d-4b09-9d4a-75f1b5970925">
Ἔσωσάς με ἀναστὰς ἐκ τοῦ τάφου, Χριστὲ καὶ ὕψωσας, καὶ Πατρὶ προσήγαγες τῷ σῷ Γεννήτορι, δεξιᾷ τε τῇ αὐτοῦ συνεκάθισας, διὰ σπλάγχνα ἐλέους σου Κύριε.
</p>
<p style="red" uuid="">
Τῆς Θεοτόκου ὁ αὐτὸς
</p>
<p style="" uuid="cf4a7ed3-c7aa-439a-a98a-da42f8138b26">
Κόρος τῶν σῶν ἐφυμνίων Παρθένε, τοῖς εὐαγέσι πιστοῖς, ὅλως οὐ προσγίνεται· πόθῳ γὰρ πόθον ἀεὶ θεῖον, καὶ πνευματικὸν προσλαμβάνοντες, ὡς μητέρα Θεοῦ μεγαλύνουσιν.
</p>
<p style="red" uuid="">
Στίχ. Ὑπεραγία Θεοτόκε, σῶσον ἡμᾶς.
</p>
<p style="" uuid="d0ebe896-861f-425d-9c02-b4cf078d1c6f">
Ἔθου ἡμῖν ἀκαταίσχυντον πρέσβυν, τὴν σὲ τεκοῦσαν Χριστέ, ταύτης ταῖς ἐντεύξεσιν, ἵλεων νέμοις ἡμῖν, Πνεῦμα μεταδοτικὸν ἀγαθότητος, ἐκ Πατρὸς διὰ σοῦ προερχόμενον.
</p>
<p style="red" uuid="">
Εἰς τοὺς Αἴνους, Στιχηρὰ Ἀναστάσιμα
</p>
<p style="red" uuid="">
Ἦχος γ'
</p>
<p style="" uuid="48ee0d3e-1fce-4546-83b0-99f512ddf3b2">
Δεῦτε πάντα τὰ ἔθνη, γνῶτε τοῦ φρικτοῦ μυστηρίου τὴν δύναμιν· Χριστὸς γὰρ ὁ Σωτὴρ ἡμῶν, ὁ ἐν ἀρχῇ Λόγος, ἐσταυρώθη δι' ἡμᾶς, καὶ ἑκὼν ἐτάφη, καὶ ἀνέστη ἐκ νεκρῶν, τοῦ σῶσαι τὰ σύμπαντα. Αὐτὸν προσκυνήσωμεν.
</p>
<p style="" uuid="0ab9bf27-982d-42a7-ac9a-6fe226c31dea">
Διηγήσαντο πάντα τὰ θαυμάσια, οἱ φύλακές σου Κύριε, ἀλλὰ τὸ συνέδριον τῆς ματαιότητος, πληρῶσαν δώρων τὴν δεξιὰν αὐτῶν, κρύπτειν ἐνόμιζον τὴν ἀνάστασίν σου, ἣν ὁ κόσμος δοξάζει. Ἐλέησον ἡμᾶς.
</p>
<p style="" uuid="1367e60b-b000-47f2-bb74-f945e78f0d85">
Χαρᾶς τὰ πάντα πεπλήρωται, τῆς Ἀναστάσεως τὴν πεῖραν εἰληφότα. Μαρία γὰρ ἡ Μαγδαληνή, ἐπὶ τὸ μνῆμα ἦλθεν, εὗρεν Ἄγγελον ἐπὶ τὸν λίθον καθήμενον, τοῖς ἱματίοις ἐξαστράπτοντα καὶ λέγοντα· Τί ζητεῖτε τὸν ζῶντα μετὰ τῶν νεκρῶν, οὒκ ἔστιν ᾧδε, ἀλλ' ἐγήγερται, καθὼς εἶπε, προάγων ἐν τῇ Γαλιλαίᾳ.
</p>
<p style="" uuid="2ede62f4-08df-46fb-a328-1fc3bb08cf12">
Ἐν τῷ φωτί σου Δέσποτα, ὀψόμεθα φῶς φιλάνθρωπε· ἀνέστης γὰρ ἐκ τῶν νεκρῶν, σωτηρίαν τῷ γένει τῶν ἀνθρώπων δωρούμενος, ἵνα σε πᾶσα κτίσις δοξολογῇ, τόν μόνον ἀναμάρτητον. Ἐλέησον ἡμᾶς.
</p>
<p style="red" uuid="">
Ἕτερα Στιχηρά, Ἀνατολικά.
</p>
<p style="" uuid="a63186f2-b210-40d8-a6a3-dae88621911c">
Ὕμνον ἑωθινόν, αἱ Μυροφόροι Γυναῖκες, τὰ δάκρυα προσέφερον Κύριε· εὐωδίας γὰρ ἀρώματα κατέχουσαι, τὸ μνῆμά σου κατέλαβον, τὸ ἄχραντόν σου Σῶμα, μυρίσαι σπουδάζουσαι, Ἄγγελος καθήμενος ἐπὶ τὸν λίθον, αὐταῖς εὐηγγελίσατο· Τί ζητεῖτε τὸν ζῶντα μετὰ τῶν νεκρῶν; τὸν θάνατον γὰρ πατήσας, ἀνέστη ὡς Θεός, παρέχων πᾶσι τὸ μέγα ἔλεος.
</p>
<p style="" uuid="dac2fcfd-a9ef-404c-9713-be66f178515c">
Ἐξαστράπτων Ἄγγελος, ἐπὶ τὸ μνῆμά σου τὸ ζωοποιόν, ταῖς Μυροφόροις ἔλεγεν· Ἐκένωσε τοὺς τάφους ὁ Λυτρωτής, ἐσκύλευσε τὸν ᾅδην, καὶ ἀνέστη τριήμερος, ὡς μόνος Θεὸς καὶ παντοδύναμος.
</p>
<p style="" uuid="34f5bf91-7b4a-4d4a-9f46-43b537bbc288">
Εἰς τὸ μνῆμά σε ἐπεζήτησεν, ἐλθοῦσα τῇ μιᾷ τῶν Σαββάτων, Μαρία ἡ Μαγδαληνὴ· μή εὑροῦσα δὲ ὠλοφύρετο, κλαυθμῷ βοῶσα· οἴμοι Σωτήρ μου, πῶς ἐκλάπης πάντων Βασιλεῦ; Ζεῦγος δὲ ζωηφόρων Ἀγγέλων, ἔνδοθεν τοῦ μνημείου ἐβόα· Τί κλαίεις ὧ Γύναι; Κλαίω φησίν, ὅτι ᾖραν τὸν Κύριόν μου τοῦ τάφου, καὶ οὐκ οἶδα ποῦ ἔθηκαν αὐτόν. Αὐτὴ δὲ στραφεῖσα ὀπίσω, ὡς κατεῖδέ σε, εὐθέως ἐβόα· ὁ Κύριός μου, καὶ ὁ Θεός μου, δόξα σοι.
</p>
<p style="" uuid="d22d47ce-526f-45f0-ac16-5a86d884aeab">
Ἑβραῖοι συνέκλεισαν, ἐν τῷ τάφῳ τὴν ζωήν, Λῃστὴς δὲ ἀνέῳξεν ἐν τῇ γλώσσῃ τὴν τρυφήν, κραυγάζων καὶ λέγων· ὁ μετ' ἐμοῦ δι' ἐμὲ σταυρωθείς, συνεκρέματό μοι ἐπὶ τοῦ ξύλου, καὶ ἐφαίνετό μοι ἐπὶ τοῦ θρόνου, τῷ Πατρὶ συγκαθήμενος· αὐτὸς γάρ ἐστι Χριστὸς ὁ Θεὸς ἡμῶν, ὁ ἔχων τὸ μέγα ἔλεος.
</p>
</section>
<section name="litourgia">
<p style="red" uuid="">
ΕΙΣ ΤΗΝ ΛΕΙΤΟΥΡΓΙΑΝ
</p>
<p style="red" uuid="">
ΟΙ ΜΑΚΑΡΙΣΜΟΙ
</p>
<p style="" uuid="80d07728-57e0-4380-b058-9c82ccb8ad04">
Μακάριοι οἱ ἐλεήμονες, ὅτι αὐτοὶ ἐλεηθήσονται.
</p>
<p style="" uuid="6dc812fe-3783-46c9-bdd1-c9a22bfd8250">
Ἀθετήσαντα Χριστέ, τὴν ἐντολήν σου, τὸν προπάτορα Ἀδάμ, τοῦ Παραδείσου ἐξώρισας, τὸν δὲ Λῃστὴν Οἰκτίρμον, ὁμολογήσαντά σε ἐν Σταυρῷ, ἐν αὐτῷ εἰσῴκισας κράζοντα· Μνήσθητί μου Σωτήρ, ἐν τῇ Βασιλείᾳ σου.
</p>
<p style="" uuid="d856808c-c4d7-4f0a-99ae-6dc070d37568">
Μακάριοι οἱ καθαροὶ τῇ καρδίᾳ ὅτι αὐτοὶ τὸν Θεὸν ὄψονται.
</p>
<p style="" uuid="1236aaa0-4137-412b-9a59-663b45464a06">
Ἁμαρτήσαντας ἡμᾶς, τῇ τοῦ θανάτου, κατεδίκασας ἀρᾷ, ὁ Ζωοδότης καὶ Κύριος, ἐν δὲ τῷ σώματί σου, ἀναμαρτήτως Δέσποτα παθῶν, τοὺς θνητοὺς ἐζώωσας κράζοντας· Μνήσθητι καὶ ἡμῶν, ἐν τῇ Βασιλείᾳ σου.
</p>
<p style="" uuid="9ed43801-cf94-43d6-9453-7033176bd24e">
Μακάριοι οἱ εἰρηνοποιοί, ὅτι αὐτοὶ υἱοὶ Θεοῦ κληθήσονται.
</p>
<p style="" uuid="ac5097b7-8367-4395-b8d8-b4e1088f5603">
Ἀναστὰς ἐκ τῶν νεκρῶν, συνεξανέστησας, ἡμᾶς ἐκ τῶν παθῶν, τῇ Ἀναστάσει σου Κύριε, τοῦ δὲ θανάτου πᾶσαν, τὴν δυναστείαν ὤλεσας Σωτήρ· διὰ τοῦτο πίστει σοι κράζομεν· Μνήσθητι καὶ ἡμῶν, ἐν τῇ Βασιλείᾳ σου.
</p>
<p style="" uuid="29019891-479d-4341-afa1-badf0eeb22db">
Μακάριοι οἱ δεδιωγμένοι ἕνεκεν δικαιοσύνης, ὅτι αὐτῶν ἐστιν ἡ βασιλεία τῶν οὐρανῶν.
</p>
<p style="" uuid="362e8f5b-e520-4c5c-8b9b-8248691b277b">
Τῇ τριημέρῳ σου ταφῇ, τοὺς ἐν τῷ ᾅδῃ νεκρωθέντας ὡς Θεός, ζωοποιήσας συνήγειρας, καὶ ἀφθαρσίαν πᾶσιν, ὡς ἀγαθὸς ἐπήγασας ἡμῖν, τοῖς ἐν πίστει κράζουσι πάντοτε· Μνήσθητι καὶ ἡμῶν, ἐν τῇ Βασιλείᾳ σου.
</p>
<p style="" uuid="775a5286-e62f-48fc-9aa1-a29278c10132">
Μακάριοί ἐστε ὅταν ὀνειδίσωσιν ὑμᾶς, καὶ διώξωσι, καὶ εἴπωσι πᾶν πονηρὸν ῥῆμα καθ ὑμῶν ψευδόμενοι ἕνεκεν ἐμοῦ.
</p>
<p style="" uuid="60d25a1b-0499-48b9-b43b-9c8e869c17aa">
Ταῖς Μυροφόροις Γυναιξί, πρώταις ἐφάνης, ἀναστὰς ἐκ τῶν νεκρῶν, Σωτὴρ βοήσας τό, Χαίρετε, καὶ δι' αὐτῶν τοῖς φίλοις, τὴν σὴν μηνύεις ἔγερσιν Χριστέ· διὰ τοῦτο πίστει σοι κράζομεν· Μνήσθητι καὶ ἡμῶν, ἐν τῇ Βασιλείᾳ σου.
</p>
<p style="" uuid="6abc0698-34a8-41f3-a3aa-518eaac43ba6">
Χαίρετε καὶ ἀγαλλιᾶσθε, ὅτι ὁ μισθὸς ὑμῶν πολὺς ἐν τοῖς οὐρανοῖς.
</p>
<p style="" uuid="712be66a-6ce5-4ffa-a1c1-9c7e0b518869">
Ἐν τῷ ὄρει Μωϋσῆς, χεῖρας ἁπλώσας, προετύπου τὸν Σταυρόν, τὸν Ἀμαλὴκ τροπωσάμενος, ἡμεῖς δὲ πίστει τοῦτον, κατὰ δαιμόνων ὅπλον κραταιόν, εἰληφότες πάντες κραυγάζομεν· Μνήσθητι καὶ ἡμῶν, ἐν τῇ Βασιλείᾳ σου.
</p>
<p style="red" uuid="">
Δόξα...
</p>
<p style="" uuid="05ee5d23-f5ba-41f7-acbb-d893da8244af">
Τὸν Πατέρα καὶ Υἱόν, καὶ Πνεῦμα ἅγιον, ὑμνήσωμεν πιστοί, ἕνα Θεόν, ἕνα Κύριον, ὡς ἐξ ἑνὸς Ἡλίου· τρισσολαμπὴς γάρ ἐστιν ἡ Τριάς, καὶ φωτίζει πάντας τούς κράζοντας· Μνήσθητι καὶ ἡμῶν, ἐν τῇ Βασιλείᾳ σου.
</p>
<p style="red" uuid="">
Καὶ νῦν... Θεοτοκίον
</p>
<p style="" uuid="b143690d-c586-4367-adce-37b17d99be90">
Χαῖρε ἡ πύλη τοῦ Θεοῦ, δι' ἧς διῆλθε, σαρκωθεὶς ὁ Πλαστουργός, ἐσφραγισμένην φυλάξας σε. Χαῖρε νεφέλη κούφη, τὸν θεῖον ὄμβρον φέρουσα Χριστόν. Χαῖρε κλῖμαξ καὶ θρόνε οὐράνιε. Χαῖρε ὄρος σεπτόν, πῖον ἀλατόμητον.
</p>
</section>
</text>
</document>