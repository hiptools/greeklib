<?xml version="1.0" encoding="UTF-8"?>
<document>
<text part="oct" title="ΘΕΟΤΟΚΙΑ ΕΙΣ ΕΚΑΣΤΗΝ ΗΜΕΡΑΝ">
<header>
<p style="red" uuid="">
ΘΕΟΤΟΚΙΑ ΕΙΣ ΕΚΑΣΤΗΝ ΗΜΕΡΑΝ
</p>
</header>
<section name="sunday">
<p style="red" uuid="">
ΚΥΡΙΑΚΗ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="e578d09c-2754-4366-b50f-fa3027c651ec">
Τὴν παγκόσμιον δόξαν τὴν ἐξ ἀνθρώπων σπαρεῖσαν, καὶ τὸν Δεσπότην τεκοῦσαν, τὴν ἐπουράνιον πύλην, ὑμνήσωμεν Μαρίαν τὴν Παρθένον, τῶν Ἀσωμάτων τὸ ᾆσμα, καὶ τῶν πιστῶν τὸ ἐγκαλλώπισμα· αὕτη γὰρ ἀνεδείχθη οὐρανός, καὶ ναὸς τῆς θεότητος, αὕτη τὸ μεσότοιχον τῆς ἔχθρας καθελοῦσα, εἰρήνην ἀντεισῆξε, καὶ τὸ βασίλειον ἠνέωξε. Ταύτην οὖν κατέχοντες, τῆς πίστεως τὴν ἄγκυραν, ὑπέρμαχον ἔχομεν, τὸν ἐξ αὐτῆς τεχθέντα Κύριον. Θαρσείτω τοίνυν, θαρσείτω λαὸς τοῦ Θεοῦ· καὶ γάρ αὐτὸς πολεμήσει τοὺς ἐχθροὺς ὡς παντοδύναμος.
</p>
<p style="red" uuid="">
Θεοτοκίον Ἦχος β'
</p>
<p style="" uuid="46ceea3b-e475-47ee-8680-97ad227f55bb">
Παρῆλθεν ἡ σκιὰ τοῦ νόμου, τῆς χάριτος ἐλθούσης· ὡς γὰρ ἡ βάτος οὐκ ἐκαίετο καταφλεγομένη, οὕτω παρθένος ἔτεκες, καὶ παρθένος ἔμεινας, ἀντὶ στύλου πυρός, δικαιοσύνης ἀνέτειλεν Ἥλιος, ἀντὶ Μωϋσέως Χριστός, ἡ σωτηρία τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="45e8868b-c7df-4b71-bafc-771b510a47e8">
Πῶς μὴ θαυμάσωμεν, τὸν θεανδρικόν σου Τόκον Πανσεβάσμιε; πεῖραν γὰρ ἀνδρὸς μὴ δεξαμένη Πανάμωμε, ἔτεκες ἀπάτορα Υἱὸν ἐν σαρκί, τὸν πρὸ αἰώνων ἐκ Πατρός γεννηθέντα ἀμήτορα, μηδαμῶς ὑπομείναντα τροπήν, ἢ φυρμόν, ἢ διαίρεσιν, ἀλλ' ἑκατέρας οὐσίας τὴν ἰδιότητα, σῷαν φυλάξαντα. Διὸ Μητροπάρθενε Δέσποινα, αὐτόν ἱκέτευε σωθῆναι, τὰς ψυχὰς τῶν ὀρθοδόξως, Θεοτόκον ὁμολογούντων σε.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="73710664-43ae-409d-998d-0626b0c23057">
Ὁ διὰ σὲ Θεοπάτωρ προφήτης Δαυΐδ, μελῳδικῶς περὶ σοῦ προανεφώνησε, τῷ μεγαλεῖά σοι ποιήσαντι. Παρέστη ἡ Βασίλισσα ἐκ δεξιῶν σου. Σὲ γὰρ μητέρα πρόξενον ζωῆς ἀνέδειξεν, ὁ ἀπάτωρ ἐκ σοῦ ἐνανθρωπῆσαι εὐδοκήσας Θεός, ἵνα τὴν ἑαυτοῦ ἀναπλάσῃ εἰκόνα, φθαρεῖσαν τοῖς πάθεσι, καὶ τὸ πλανηθὲν ὀρειάλωτον εὑρών, πρόβατον τοῖς ὤμοις ἀναλαβών, τῷ Πατρὶ προσαγάγῃ, καὶ τῷ ἰδίῳ θελήματι, ταῖς οὐρανίαις συνάψῃ Δυνάμεσι, καὶ σώσῃ Θεοτόκε τὸν κόσμον, Χριστὸς ὁ ἔχων, τὸ μέγα καὶ πλούσιον ἔλεος.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="7365e983-989b-4cfc-9536-d49e199d9ad1">
Ἐν τῇ ἐρυθρᾷ θαλάσσῃ τῆς ἀπειραγάμου Νύμφης εἰκὼν διεγράφη ποτέ. Ἐκεῖ Μωϋσῆς διαιρέτης τοῦ ὕδατος, ἐνθάδε Γαβριὴλ ὑπηρέτης τοῦ θαύματος, τότε τὸν βυθόν ἐπέζευσεν ἀβρόχως, Ἰσραήλ, νῦν δὲ τὸν Χριστὸν ἐγέννησεν ἀσπόρως ἡ Παρθένος, ἡ θάλασσα μετὰ τὴν πάροδον τοῦ Ἰσραήλ, ἔμεινεν ἄβατος, ἡ ἄμεμπτος μετὰ τὴν κύησιν τοῦ Ἐμμανουήλ, ἔμεινεν ἄφθορος, ὁ ὢν καὶ προών, καὶ φανεὶς ὡς ἄνθρωπος, Θεὸς ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="b54c2a3d-8610-42da-b6bb-60f9daa69ac4">
Τίς μὴ μακαρίσει σε, Παναγία Παρθένε; τίς μὴ ἀνυμνήσει σου τὸν ἀλόχευτον τόκον; ὁ γὰρ ἀχρόνως ἐκ Πατρὸς ἐκλάμψας Υἱὸς μονογενής, ὁ αὐτὸς ἐκ σοῦ τῆς Ἁγνῆς προῆλθεν, ἀφράστως σαρκωθείς, φύσει Θεὸς ὑπάρχων, καὶ φύσει γενόμενος ἄνθρωπος δι' ἡμᾶς, οὐκ εἰς δυάδα προσώπων τεμνόμενος, ἀλλ' ἐν δυάδι φύσεων, ἀσυγχύτως γνωριζόμενος. Αὐτὸν ἱκέτευε, σεμνὴ Παμμακάριστε, ἐλεηθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="8d254cbc-68f3-46f6-97fa-7666e149c8ee">
Μήτηρ μὲν ἐγνώσθης, ὑπὲρ φύσιν Θεοτόκε, ἔμεινας δὲ παρθένος, ὑπὲρ λόγον καὶ ἔννοιαν, καὶ τὸ θαῦμα τοῦ τόκου σου, ἑρμηνεῦσαι γλῶσσα οὐ δύναται· παραδόξου γὰρ οὔσης τῆς συλλήψεως Ἁγνή, ἀκατάληπτός ἐστιν ὁ τρόπος τῆς κυήσεως· ὅπου γὰρ βούλεται Θεός, νικᾶται φύσεως τάξις. Διό σε πάντες Μητέρα τοῦ Θεοῦ γινώσκοντες, δεόμεθά σου ἐκτενῶς· Πρέσβευε τοῦ σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="4a64a313-ec35-4c57-8b60-0427bb89d67b">
Ὁ Βασιλεὺς τῶν οὐρανῶν, διὰ φιλανθρωπίαν, ἐπὶ τῆς γῆς ὤφθη, καὶ τοῖς ἀνθρώποις συνανεστράφη· ἐκ Παρθένου γὰρ ἁγνῆς, σάρκα προσλαβόμενος καὶ ἐκ ταύτης προελθὼν μετὰ τῆς προσλήψεως, εἷς ἐστιν Υἱός, διπλοῦς τὴν φύσιν, ἀλλ' οὐ τὴν ὑπόστασιν· διὸ τέλειον αὐτὸν Θεόν, καὶ τέλειον ἄνθρωπον, ἀληθῶς κηρύττοντες, ὁμολογοῦμεν Χριστὸν τὸν Θεὸν ἡμῶν, ὃν ἱκέτευε Μήτηρ ἀνύμφευτε, ἐλεηθῆναι τὰς ψυχὰς ἡμῶν.
</p>
<p style="" uuid="10efa014-3cec-4a37-b0bd-fc77a557a85d">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="2bc0de69-3844-40d0-84bf-367326d9c54c">
Ἰδοὺ πεπλήρωται ἡ τοῦ Ἡσαΐου πρόρρησις· Παρθένος γὰρ ἐγέννησας, καὶ μετὰ τόκον, ὡς πρὸ τόκου διέμεινας. Θεὸς γὰρ ἦν ὁ τεχθείς· διὸ καὶ φύσις ἐκαινοτόμησεν. Ἀλλ' ὧ Θεομῆτορ, ἱκεσίας σῶν δούλων, σῷ τεμένει προσφερομένας σοι, μὴ παρίδῃς, ἀλλ' ὡς τὸν Εὔσπλαγχνον σαῖς ἀγκάλαις φέρουσα, σοῖς οἰκέταις σπλαγχνίσθητι, καὶ πρέσβευε σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="20e54968-8f4d-4c05-b8ea-bfc7a401d427">
Ὢ θαύματος καινοῦ, πάντων τῶν πάλαι θαυμάτων! τίς γὰρ ἔγνω Μητέρα, ἄνευ ἀνδρὸς τετοκυῖαν, καὶ ἐν ἀγκάλαις φέρουσαν, τὸν ἅπασαν τὴν κτίσιν περιέχοντα; Θεοῦ ἐστι βουλὴ τὸ κυηθέν, ὃν ὡς βρέφος Πάναγνε, σαῖς ὠλέναις βαστάσασα, καὶ μητρικὴν παρρησίαν πρὸς αὐτὸν κεκτημένη, μὴ παύσῃ δυσωποῦσα ὑπὲρ τῶν σὲ τιμώντων, τοῦ οἰκτειρῆσαι καὶ σῶσαι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="a81b264e-8527-47f0-993c-02713a2c665f">
Ἀσπόρως ἐκ θείου Πνεύματος, βουλήσει δὲ Πατρός, συνείληφας Υἱὸν τὸν τοῦ Θεοῦ, ἐκ Πατρὸς ἀμήτορα, πρὸ τῶν αἰώνων ὑπάρχοντα, δι' ἡμᾶς δὲ ἐκ σοῦ ἀπάτορα γεγονότα, σαρκὶ ἀπεκύησας, καὶ βρέφος ἐγαλούχησας. Διὸ μὴ παύσῃ πρεσβεύειν, τοῦ λυτρωθῆναι κινδύνων τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="43c521a7-77ae-429c-88d6-d5be737aafd3">
Νεῦσον παρακλήσει σῶν οἰκετῶν Πανάμωμε, παύουσα δεινῶν ἡμῶν ἐπαναστάσεις, πάσης θλίψεως ἡμᾶς ἀπαλλάττουσα· σὲ γὰρ μόνην ἀσφαλῆ, καὶ βεβαίαν ἄγκυραν ἔχομεν, καὶ τὴν σὴν προστασίαν κεκτήμεθα. Μὴ αἰσχυνθῶμεν Δέσποινα, σὲ προσκαλούμενοι, σπεῦσον εἰς ἱκεσίαν, τῶν σοὶ πιστῶς βοώντων· Χαῖρε Δέσποινα, ἡ πάντων βοήθεια, χαρὰ καὶ σκέπη, καὶ σωτηρία τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="81b68dd9-5a12-4b8c-8d1b-755d15b56dbe">
Ναὸς καὶ πύλη ὑπάρχεις, παλάτιον καὶ θρόνος τοῦ Βασιλέως, Παρθένε πάνσεμνε, δι' ἧς ὁ λυτρωτής μου Χριστὸς ὁ Κύριος, τοῖς ἐν σκότει καθεύδουσιν ἐπέφανεν, Ἥλιος ὑπάρχων δικαιοσύνης, φωτίσαι θέλων οὓς ἔπλασε, κατ' εἰκόνα ἰδίαν χειρὶ τῇ ἑαυτοῦ. Διὸ Πανύμνητε, ὡς μητρικὴν παρρησίαν πρὸς αὐτὸν κεκτημένη, ἀδιαλείπτως πρέσβευε, σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="61049784-efc7-43a0-98e1-c3c452ce8e86">
Ὁ ποιητὴς καὶ λυτρωτής μου Πάναγνε, Χριστὸς ὁ Κύριος, ἐκ τῆς σῆς νηδύος προελθών, ἐμὲ ἐνδυσάμενος, τῆς πρῴην κατάρας, τὸν Ἀδὰμ ἠλευθέρωσε· διό σοι Πάναγνε, ὡς τοῦ Θεοῦ Μητρί τε καὶ Παρθένῳ ἀληθῶς, βοῶμεν ἀσιγήτως, τὸ Χαῖρε τοῦ Ἀγγέλου. Χαῖρε Δέσποινα, προστασία καὶ σκέπη, καὶ σωτηρία τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="ee573674-d6c2-4fa4-883f-43b6fc6ecf5e">
Ὑπὸ τὴν σὴν Δέσποινα σκέπην, πάντες οἱ γηγενεῖς, προσπεφευγότες βοῶμέν σοι· Θεοτόκε ἡ ἐλπὶς ἡμῶν, ῥῦσαι ἡμᾶς ἐξ ἀμέτρων πταισμάτων, καὶ σῶσον τὰς ψυχάς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="1539834b-2ecb-4c2c-8e19-e95820a7233f">
Ἀνύμφευτε Παρθένε, ἡ τὸν Θεὸν ἀφράστως συλλαβοῦσα σαρκί, Μήτηρ Θεοῦ τοῦ ὑψίστου, σῶν οἰκετῶν παρακλήσεις δέχου Πανάμωμε, ἡ πᾶσι χορηγοῦσα καθαρισμὸν τῶν πταισμάτων, νῦν τὰς ἡμῶν ἱκεσίας προσδεχομένη, δυσώπει σωθῆναι πάντας ἡμᾶς.
</p>
<p style="" uuid="7fe4ac28-f177-44af-9657-b5efa572d905">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="c4ac7826-3e38-4939-bf5b-d29fc918e7cc">
Τοῦ Γαβριὴλ φθεγξαμένου σοι Παρθένε τὸ Χαῖρε, σὺν τῇ φωνῇ ἐσαρκοῦτο ὁ τῶν ὅλων Δεσπότης, ἐν σοὶ τῇ ἁγίᾳ κιβωτῷ, ὡς ἔφη ὁ δίκαιος Δαυΐδ, ἐδείχθης πλατυτέρα τῶν οὐρανῶν, βαστάσασα τὸν Κτίστην σου. Δόξα τῷ ἐνοικήσαντι ἐν σοί, δόξα τῷ προελθόντι ἐκ σοῦ, δόξα τῷ ἐλευθερώσαντι ἡμᾶς διὰ τοῦ τόκου σου.
</p>
<p style="red" uuid="">
Θεοτοκίον Ἦχος β'
</p>
<p style="" uuid="3bfb4014-969c-4f81-aac4-40ec927ff3bf">
Πάντα ὑπὲρ ἔννοιαν, πάντα ὑπερένδοξα, τὰ σὰ Θεοτόκε μυστήρια, τῇ ἁγνείᾳ ἐσφραγισμένη, καὶ παρθενία φυλαττομένη, Μήτηρ ἐγνώσθης ἀψευδής, Θεὸν τεκοῦσα ἀληθινόν, αὐτὸν ἱκέτευε σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="ad7a2905-c171-4094-ae1e-689629292b07">
Σὲ τὴν μεσιτεύσασαν τὴν σωτηρίαν τοῦ γένους ἡμῶν, ἀνυμνοῦμεν Θεοτόκε Παρθένε· ἐν τῇ σαρκὶ γὰρ τῇ ἐκ σοῦ προσληφθείσῃ, ὁ Υἱός σου καὶ Θεὸς ἡμῶν τὸ διὰ Σταυροῦ καταδεξάμενος πάθος, ἐλυτρώσατο ἡμᾶς, ἐκ φθορᾶς ὡς φιλάνθρωπος.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="5b97cb9c-243a-4582-99b0-9fd04cd08f2a">
Τὸ ἀπ' αἰῶνος ἀπόκρυφον, καὶ Ἀγγέλοις ἄγνωστον μυστήριον, διὰ σοῦ Θεοτόκε τοῖς ἐπὶ γῆς πεφανέρωται. Θεὸς ἐν ἀσυγχύτῳ ἑνώσει σαρκούμενος, καὶ Σταυρὸν ἑκουσίως ὑπὲρ ἡμῶν καταδεξάμενος, δι' οὗ ἀναστήσας τὸν πρωτόπλαστον, ἔσωσεν ἐκ θανάτου τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="fe90e167-8c98-4f90-987e-e3e31ff052be">
Χαῖρε πύλη Κυρίου ἡ ἀδιόδευτος, χαῖρε τεῖχος καὶ σκέπη τῶν προστρεχόντων εἰς σέ, χαῖρε ἀχείμαστε λιμὴν καὶ Ἀπειρόγαμε, ἡ τεκοῦσα ἐν σαρκὶ τὸν Ποιητὴν σου καὶ Θεόν, πρεσβεύουσα μὴ ἐλλείπῃς, ὑπὲρ τῶν ἀνυμνούντων, καὶ προσκυνούντων τὸν Τόκον σου.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="1ce75d0d-05b1-4f85-97b4-625d340b2b4e">
Ὁ τὴν εὐλογημένην καλέσας σου Μητέρα ἦλθες ἐπὶ τὸ πάθος ἑκουσίᾳ βουλῇ, λάμψας ἐν τῷ Σταυρῷ, ἀναζητῆσαι θέλων τὸν Ἀδάμ, λέγων τοῖς Ἀγγέλοις· Συγχάρητέ μοι, ὅτι εὑρέθη ἡ ἀπολομένη δραχμή, ὁ πάντα σοφῶς οἰκονομήσας, δόξα σοι.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="840ae3b1-8dfb-4136-9c03-befa488800e3">
Ὡς τῆς ἡμῶν Ἀναστάσεως θησαύρισμα, τοὺς ἐπὶ σοὶ πεποιθότας Πανύμνητε, ἐκ λάκκου καὶ βυθοῦ πταισμάτων ἀνάγαγε· σὺ γὰρ τοὺς ὑπευθύνους τῇ ἁμαρτίᾳ, ἔσωσας τεκοῦσα τὴν σωτηρίαν, ἡ πρὸ τόκου Παρθένος, καὶ ἐν τόκῳ Παρθένος, καὶ μετὰ τόκον πάλιν οὖσα Παρθένος.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="889b1b10-b24b-404f-847d-93a738a26e73">
Ὁ δι' ἡμᾶς γεννηθεὶς ἐκ Παρθένου, καὶ σταύρωσιν ὑπομείνας ἀγαθέ, ὁ θανάτῳ τὸν θάνατον σκυλεύσας, καὶ Ἔγερσιν δείξας ὡς Θεός, μὴ παρίδῃς οὓς ἔπλασας τῇ χειρί σου, δεῖξον τὴν φιλανθρωπίαν σου ἐλεῆμον, δέξαι τὴν τεκοῦσάν σε Θεοτόκον πρεσβεύουσαν ὑπὲρ ἡμῶν καὶ σῶσον Σωτὴρ ἡμῶν, λαὸν ἀπεγνωσμένον.
</p>
<p style="" uuid="fa1a95dc-c82b-4765-88ab-0449ffaeb6c1">
αρχή
</p>
</section>
<section name="monday">
<p style="red" uuid="">
ΔΕΥΤΕΡΑ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="18e5689c-85d5-4d80-a651-ef04397afa54">
Μαρία τὸ ἄμωμον καὶ νοῦν, πάντα ὑπερκείμενον, τῆς καθαρότητος ὄχημα, περικρατούμενον, πολλαῖς ἁμαρτίαις, καὶ στενοχωρούμενον, πρὸς πλάτος μετανοίας με ἴθυνον, πανσθενεστάτῃ σου προστασίᾳ· καὶ γὰρ δύνασαι, οἷα Μήτηρ, τοῦ πάντα ἰσχύοντος.
</p>
<p style="red" uuid="">
Θεοτοκίον Ἦχος β'
</p>
<p style="" uuid="aefb1eb3-9d66-41c8-ad91-c025fe453dd3">
Ὥραν τῆς ἐτάσεως σκοπῶν, φρίττω ἐννοῶν μου τὰ πλήθη, τῶν παραπτώσεων, τί ἀπολογήσομαι; πῶς διαφεύξομαι, τὴν αἰσχύνην τὴν μέλλουσαν, ἀσώτως βιώσας; ὅθεν Κόρη κράζω σοι θερμοῖς τοῖς δάκρυσι. Πλῦνον, τῆς ψυχῆς μου τὸν ῥύπον, ἡ τὸν καθαρὸν μαργαρίτην, τὸν Χριστὸν κυήσασα, καὶ σῶσόν με.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="8e077931-a83d-4352-a38e-39f14379d586">
Μεγάλης διὰ σοῦ, εὐεργεσίας Ἄχραντε, τυχόντες σὺν Ἀγγέλοις, γεραίρομεν τὸν τόκον σου, τὸν καταξιώσαντα ἐκ μήτρας σου τεχθῆναι, δι' ἄκραν εὐσπλαγχνίαν, καὶ ἀναπλάσαντα, τῶν ἀνθρώπων τὸ γένος.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="ef821a5d-77be-4d3a-be3f-b69d9183de54">
Ὡς πρεσβείαν ἀκοίμητον, καὶ παράκλησιν ἔμμονον, κεκτημένη Πάναγνε, πρὸς τὸν Κύριον, τοὺς πειρασμοὺς κατακοίμισον, τὰ κύματα πράϋνον, τῆς ἀθλίας μου ψυχῆς, καὶ ἐν θλίψει ὑπάρχουσαν, τὴν καρδίαν μου, παρακάλεσον Κόρη, δυσωπῶ σε, καὶ χαρίτωσον τὸν νοῦν μου, ὅπως ἀξίως δοξάζω σε.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="1ddf0afe-d321-4d66-b01e-16df8bdacf4e">
Λάμψον τὸν φωτισμόν σου ἐμοί, τῷ ἐν τῷ σκότει τῶν δεινῶν ἐνυπάρχοντι, τὸ φέγγος τῆς ἀληθείας, ἡ συλλαβοῦσα Θεόν, καὶ σαρκὶ τεκοῦσα Μητροπάρθενε, βυθοῦ ἀπογνώσεως, διὰ τάχους ἀνάγαγε, καὶ ἐπὶ πέτραν, ἀσφαλοῦς βιοτεύσεως, ἐπιστήριξον, τῆς ψυχῆς μου τὰ βήματα, δίκασον τοὺς ἀπαύστως με, πολεμοῦντας δαίμονας, παῦσον τόν πόνον ἐν τάχει, τῆς ταλαιπώρου καρδίας μου, ἐλπὶς τῶν περάτων, ἡ τῷ κόσμῳ δωρουμένη, τὸ μέγα ἔλεος.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="91872d17-22b4-492f-b3fc-8080bee3ecb2">
Γνώμῃ ὀλισθήσας τε, καὶ ὑποκύψας τῷ πλάνῳ, ἀπάτῃ Θεόνυμφε, πρὸς τὴν ὑπερθαύμαστον εὐσπλαγχνίαν σου, καὶ θερμὴν δέησιν, παναγία Κόρη, καταφεύγω ὁ πανάθλιος, δεσμοῦ με λύτρωσαι, τῶν πειρατηρίων καὶ θλίψεων, καὶ σῶσόν με Πανάμωμε, τῶν δαιμονικῶν ἐπιθέσεων, ἵνα σε δοξάζω, καὶ πόθῳ ἀνυμνῶ καὶ προσκυνῶ, καὶ μεγαλύνω σε, Δέσποινα, τὴν ἀειμακάριστον.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="efe4a199-a6ec-41bd-9c09-9d195a4ac91b">
Σοὶ τῇ Μητρὶ τοῦ Θεοῦ, Χαῖρε σὺν τῷ Ἀγγέλῳ ἀναβοᾷ, γηγενῶν πᾶσα φύσις, ὡς σωτηρίας τῆς αὐτῶν γενομένη, Θεοτόκε προξένῳ τῷ τόκῳ σου.
</p>
<p style="red" uuid="">
Θεοτοκίον Ἦχος πλ. δ'
</p>
<p style="red" uuid="">
Ὢ τοῦ παραδόξου θαύματοςω ΤΟ ΑΚΟΥΤΕ
</p>
<p style="" uuid="8db6ef26-12c2-4bbc-9d22-8db947678895">
Χαῖρε δαιμόνων ἀφάνισις, χαῖρε Θυγάτηρ Ἀδάμ, ἀληθῶς ἡ ἀνθήσασα, ἄνθος τὸ ἀμάραντον, χαῖρε δόξα τῶν δούλων σου, δεινῶν ἡ λύσις, χαῖρε Πανάμωμε, τὸ δῶρον χαῖρε, παρὰ Θεοῦ δωρηθέν, κόσμῳ διάσωσμα, τῶν παρακαλούντων σε, χαῖρε Σεμνή, χαῖρε δόξα Δέσποινα, τῶν δοξαζόντων σε.
</p>
<p style="" uuid="cf4ef548-2c17-48e4-b4c0-b2194c6d553b">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="e49b2165-0070-4120-abb9-425aed07d277">
Τῶν οὐρανίων Ταγμάτων τὸ ἀγαλλίαμα, τῶν ἐπὶ γῆς ἀνθρώπων, κραταιὰ προστασία, ἄχραντε Παρθένε, σῶσον ἡμᾶς, τοὺς εἰς σὲ καταφεύγοντας, ὅτι ἐν σοὶ τὰς ἐλπίδας μετὰ Θεόν, Θεοτόκε ἀνεθέμεθα.
</p>
<p style="red" uuid="">
Θεοτοκίον Ἦχος β'
</p>
<p style="" uuid="1af846a6-2cdf-4429-8402-449dd99b2e41">
Ἀδιόδευτε Πύλη, μυστικῶς ἐσφραγισμένη, εὐλογημένη Θεοτόκε Παρθένε, δέξαι τὰς δεήσεις ἡμῶν, καὶ προσάγαγε τῷ σῷ Υἱῷ καὶ Θεῷ, ἵνα σώσῃ διὰ σοῦ τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="17fdc0fa-425e-404d-9a32-b036e04e0142">
Ἁγιόπρωτε Σεμνή, ἐγκώμιον οὖσα, τῶν οὐρανίων Ταγμάτων, Ἀποστόλων ὑμνῳδία, Προφητῶν περιοχή, Δέσποινα, πρόσδεξαι, καὶ ἡμῶν τὰς δεήσεις.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="c5c07c5f-cc19-4581-b264-90e44067c586">
Χαῖρε φωτὸς Νεφέλη, χαῖρε Λυχνία φωτεινή, χαῖρε Στάμνε ἡ τοῦ Μάννα, χαῖρε ἡ Ῥάβδος Ἀαρών, χαῖρε Βάτε ἄφλεκτε, χαῖρε Λαμπάς, χαῖρε θρόνε, χαῖρε Ὄρος ἅγιον, χαῖρε Παράδεισε, χαῖρε θεία Τράπεζα, χαῖρε Πύλη μυστική, χαῖρε ἡ πάντων ἐλπίς.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="b26e2015-e917-4d0f-a86a-5bd7a249289c">
Φοβερὸν καὶ παράδοξον, καὶ μέγα τὸ μυστήριον! ὁ ἀχώρητος ἐν γαστρὶ ἐχωρήθη, καὶ ἡ μήτηρ μετὰ τὸν τόκον Παρθένος πάλιν διέμεινε. Θεὸν γὰρ ἐγέννησεν, ἐξ αὐτῆς σαρκωθέντα. Αὐτῷ βοήσωμεν, αὐτῷ τὸν ὕμνον εἴπωμεν, σὺν Ἀγγέλοις ἀναμέλποντες. Ἅγιος εἶ Χριστὸς ὁ Θεός, ὁ δι' ἡμᾶς ἐνανθρωπήσας δόξα σοι.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="44a54830-d0cf-45c1-b0e6-f18209a873c7">
Ἀρχαγγελικῶς ἀνυμνήσωμεν πιστοί, τὴν οὐράνιον παστάδα, καὶ πύλην σφραγισθεῖσαν ἀληθῶς. Χαῖρε δι' ἧς ἀνεβλάστησεν ἡμῖν, ὁ Σωτὴρ ὁ τῶν ἁπάντων, Χριστὸς ὁ ζωοδότης καὶ Θεός, κατάβαλε Δέσποινα, τοὺς τυράννους ἀθέους ἐχθροὺς ἡμῶν, τῇ χειρί σου Ἄχραντε, ἡ ἐλπὶς Χριστιανῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="red" uuid="">
Σήμερον γρηγορεῖ ὁ Ἰούδας
</p>
<p style="" uuid="a043448a-1e4a-4c83-8025-119f32dcd01a">
Τάγματα ὑπερέβης Ἀγγέλων, ὡς Θεὸν σωματώσασα, ἐγὼ δὲ τοὺς πάντας νικήσας ἁμαρτίαις, οἴμοι! δέδοικα, καὶ τρέμω· ὅθεν οὐδαμῶς ἀποτολμῶ παρακαλέσαι σε, Θεοτόκε Δέσποινα· σὺ οὖν μὴ παρίδῃς με, ἀλλὰ σπεῦσον σῶσόν με, ὁδὸν εἰς εὐθεῖαν ὁδηγοῦσά με.
</p>
<p style="red" uuid="">
Θεοτοκίον Ἦχος πλ. δ'
</p>
<p style="red" uuid="">
Ὢ τοῦ παραδόξου θαύματος ΤΟ ΑΚΟΥΤΕ
</p>
<p style="" uuid="11ba9436-5eb3-47df-8dc7-f104269893e7">
Χαῖρε παλάτιον ἔμψυχον, περιστερὰ λογική, χαῖρε πόλις τοῦ Κτίστου σου, χαῖρε καταφύγιον, τῶν πιστῶν καὶ προπύργιον, ἡ προστασία, τῶν πεποιθότων ἐν σοί, καὶ σωτηρία, καὶ ἀπολύτρωσις, χαῖρε ἡ γέφυρα, πάντας ἡ μετάγουσα, πρὸς οὐρανόν. Χαῖρε παντευλόγητε, ἁγία Δέσποινα.
</p>
<p style="" uuid="715731ba-11a2-42c8-a76a-c6ab96f10c73">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="262d11d3-e1bf-4ffa-92db-e002825d5bc6">
Θαῦμα θαυμάτων Κεχαριτωμένη, ἐν σοὶ θεωροῦσα ἡ κτίσις ἀγάλλεται· συνέλαβες γὰρ ἀσπόρως, καὶ ἔτεκες ἀφράστως, ὃν ταξιαρχίαι Ἀγγέλων, ὁρᾶν οὐ δεδύνηνται, αὐτὸν ἱκέτευε ὑπὲρ τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="bce476ec-e453-4ec0-8a75-5180c3f270ff">
Εὐσπλαγχνίας ὑπάρχουσα πηγή, συμπαθείας ἀξίωσον ἡμᾶς Θεοτόκε, βλέψον εἰς λαὸν τὸν ἁμαρτήσαντα, δεῖξον ὡς ἀεὶ τὴν δυναστείαν σου· εἰς σὲ γὰρ ἐλπίζοντες, τὸ Χαῖρε βοῶμέν σοι, ὥς ποτε ὁ Γαβριήλ, ὁ τῶν Ἀσωμάτων Ἀρχιστράτηγος.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="cfc99fc3-b189-4b1f-b0e8-a5145051641d">
Τὴν ὡραιότητα, τῆς παρθενίας σου, καὶ τὸ ὑπέρλαμπρον, τὸ τῆς ἁγνείας σου, ὁ Γαβριὴλ καταπλαγείς, ἐβόα σοι Θεοτόκε, Ποῖόν σοι ἐγκώμιον, προσαγάγω ἐπάξιον; τί δὲ ὀνομάσω σε; ἀπορῶ, καὶ ἐξίσταμαι· διὸ ὡς προσετάγην βοῶ σοι, Χαῖρε ἡ Κεχαριτωμένη.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="8634fb4b-9c41-442f-ba5e-525dc96cae25">
Τῇ ἀνατραφείσῃ ἐν τῷ ναῷ, εἰς τὰ Ἅγια τῶν Ἁγίων, τῇ περιβεβλημένῃ τὴν πίστιν καὶ τὴν σοφίαν, καὶ τὴν ἄμεμπτον παρθενίαν, ὁ Ἀρχιστράτηγος Γαβριήλ, προσέφερεν οὐρανόθεν τὸν ἀσπασμόν, καὶ τὸ Χαῖρε, Χαῖρε Εὐλογημένη, χαῖρε δεδοξασμένη, ὁ Κύριος μετὰ σοῦ.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="92599dc2-a094-4285-af06-38180fc4c94d">
Μετὰ Ἀγγέλων τὰ οὐράνια, μετὰ ἀνθρώπων τὰ ἐπίγεια, ἐν φωνῇ ἀγαλλιάσεως, Θεοτόκε βοῶμέν σοι· Χαῖρε πύλη, τῶν οὐρανῶν πλατυτέρα, χαῖρε μόνη, τῶν γηγενῶν σωτηρία, χαῖρε σεμνὴ Κεχαριτωμένη, ἡ τεκοῦσα Θεὸν σεσαρκωμένον.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="9addeedb-bdec-4e36-a2df-2fda82156f2d">
Ἀρχὴ σωτηρίας, ἡ τοῦ Γαβριὴλ πρὸς τὴν Παρθένον γέγονεν· ἤκουσε γὰρ τὸ χαῖρε, καὶ οὐκ ἀπέφυγε τὸν ἀσπασμόν, οὐκ ἐδίστασεν, ὡς ἡ Σάρρα ἐν τῇ σκηνῇ, ἀλλ' οὕτως ἔλεγεν· Ἰδοὺ ἡ δούλη Κυρίου, γένοιτό μοι κατὰ τὸ ῥῆμά σου.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="f4842a24-fe89-4a11-976e-d75cc33547c7">
Θεοτόκε Παρθένε ἀμίαντε, τὸν Υἱόν σου δυσώπει, σὺν ταῖς ἄνω Δυνάμεσι, συγχώρησιν πταισμάτων ἡμῖν, πρὸ τοῦ τέλους δωρήσασθαι, τοῖς πιστῶς σε δοξάζουσι.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="fac17e58-d465-4adb-a137-784824e7cd21">
Χαῖρε ἡ δι' Ἀγγέλου, τὴν χαρὰν τοῦ κόσμου δεξαμένη, χαῖρε ἡ τεκοῦσα, τὸν ποιητήν σου καὶ Κύριον, χαῖρε ἡ ἀξιωθεῖσα, γενέσθαι Μήτηρ Θεοῦ.
</p>
<p style="" uuid="93ec16ac-b67d-4566-b4e3-9f30526feed7">
αρχή
</p>
<p style="red" uuid="">
Εἰς τὸ τέλος τοῦ Ὄρθρου
</p>
<p style="red" uuid="">
Θεοτοκίον Ἦχος α'
</p>
<p style="" uuid="b946734f-4642-4e6c-b0b6-970ee714a1b2">
Ἄχραντε Θεοτόκε, ἡ ἐν οὐρανοῖς εὐλογημένη, καὶ ἐπὶ γῆς δοξολογουμένη, χαῖρε Νύμφη ἀνύμφευτε.
</p>
<p style="red" uuid="">
Θεοτοκίον Ἦχος β'
</p>
<p style="" uuid="19027985-5c2f-402f-9608-ced66e5c02e9">
Μήτηρ ἁγία, ἡ τοῦ ἀφράστου Φωτός, ἀγγελικοῖς σε ὕμνοις τιμῶντες, εὐσεβῶς μεγαλύνομεν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="695bd1b1-1b73-4d5e-815f-a4e35a78e8b1">
Ἕκαστος ὅπου σῴζεται, ἐκεῖ δικαίως καὶ προστρέχει, καὶ ποία ἄλλη τοιαύτη καταφυγή, ὡς σὺ Θεοτόκε, σκέπουσα τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="fbf8867b-697e-4922-8278-e72b45ec9b14">
Ὅτι πάντων ὑπάρχεις, τῶν ποιημάτων ὑπερτέρα, ἀνυμνεῖν σε ἀξίως, μὴ εὐποροῦντες Θεοτόκε, δωρεὰν αἰτοῦμέν σε, Ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="1b72b447-77c7-481d-aafd-6038254d25c3">
Ὁ ἐκ Παρθένου, ἀνατείλας τῷ κόσμῳ, Χριστὲ ὁ Θεός, υἱοὺς φωτὸς δι' αὐτῆς ἀναδείξας, ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="f29b82af-9b79-4cb9-9f18-c52810dc4693">
Ἀρχαγγελικὸν λόγον ὑπεδέξω, καὶ θρόνος ἀνεδείχθης, καὶ ἐν ἀγκάλαις σου ἐβάστασας, Θεοτόκε, τὴν ἐλπίδα τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="b79b6915-3f07-4bf3-af78-491f2f161f94">
Ὑπερέβης τὰς δυνάμεις τῶν οὐρανῶν, ὅτι ναὸς ἐδείχθης θεϊκός, εὐλογημένη Θεοτόκε, ὡς τεκοῦσα Χριστόν, τὸν Σωτῆρα τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="565e4aaf-3f25-40cf-b644-0c2279b1b9b7">
Χαῖρε ἡ πύλη, τοῦ Βασιλέως τῆς δόξης, ἣν ὁ Ὕψιστος μόνος διώδευσε, καὶ μόνην ἐσφραγισμένην ἐφύλαξεν, εἰς σωτηρίαν τῶν ψυχῶν ἡμῶν.
</p>
<p style="" uuid="869cb50b-4540-44c5-8326-3c1d484cc91c">
αρχή
</p>
</section>
<section name="tuesday">
<p style="red" uuid="">
ΤΡΙΤΗ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="05e9e7b1-66bd-46ba-b045-26eb498564c3">
Φωτὸς ἐνδιαίτημα Ἁγνή, μόνη ἐχρημάτισας, τοῦ ἐκ Πατρὸς ἀναλάμψαντος· ὅθεν κραυγάζω σοι· Τὴν ἐσκοτισμένην, ψυχήν μου τοῖς πάθεσι, φωτὶ τῶν ἀρετῶν καταφαίδρυνον, καὶ ἐν σκηνώμασι, φωτεινοῖς σου κατασκήνωσον, ἐν ἡμέρᾳ τῆς κρίσεως Ἄχραντε.
</p>
<p style="red" uuid="">
Θεοτοκίον Ἦχος β'
</p>
<p style="" uuid="79a16f36-eea4-47dc-9df4-7b3aca96aa46">
Θλίψεις καὶ δεινῶν ἐπαγωγαί, πάθη τε ποικίλα χειμάζει, τὴν ταπεινήν μου ψυχήν, Κόρη ἀπειρόγαμε, Μῆτερ Χριστοῦ τοῦ Θεοῦ, κυβερνῆτίς μοι φάνηθι, θαλάσσῃ τοῦ βίου, καὶ τὸν ἐπικείμενον πράϋνον κλύδωνα, ὅρμῳ, γαληνῷ μετανοίας, καὶ ἀναψυχῆς ὁδηγοῦσα, τὸν τῇ θείᾳ σκέπῃ σου προστρέχοντα.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="8e6caeb0-4ae0-4d78-b128-aeb49113a721">
Μὴ παύσῃ ἱκετεύουσα ὑπὲρ τῆς ποίμνης σου, ἀλλὰ ταῖς σαῖς πρεσβείαις, μελλούσης ἡμᾶς λύτρωσαι, ἀπειλῆς καὶ ἐνεστώσης, πάσης βλάβης, καὶ τῆς ὀργῆς Κυρίου, πάντας ἐξάρπασον, Θεοτόκε σοὺς δούλους.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="f00b9274-b946-49da-84bf-a15ee4263152">
Ἡσαῦ νέος γέγονα, πᾶσιν ἐν τρόποις Πανάχραντε, ἐμπαθὴς ὑπὲρ ἄνθρωπον, μόνος ὤφθην ἄθλιος, ἀρετῆς ἐνθέου, γυμνὸς μόνος ὅλος, τίς οὖν μὴ κλαύσει ἐπ' ἐμέ; τίς μὴ θρηνήσει μου τὴν ἀπώλειαν· διὸ πρὸ τέλους κράζω σοι· Ἥμαρτον Δέσποινα, σῶσόν με, ὥσπερ ἔσωσε πρότερον, ὁ Υἱός σου τὸν Ἄσωτον.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="f09ac809-dddc-44b8-be25-958cea60e0d7">
Στῆσον τοὺς ποταμοὺς τῶν παθῶν, τῆς ἁμαρτίας μου τὸ πέλαγος ξήρανον, τῷ ῥείθρῳ τῆς σῆς πρεσβείας, καὶ πρὸς λιμένα Θεοῦ, θείων θελημάτων ἐγκαθόρμισον, ἐχθρούς καθ' ἑκάστην, τοὺς τὴν ψυχήν μου ἐκθλίβοντας, καὶ ταῖς ἀτόποις, ἡδοναῖς ἐκταράττοντας, καταπόντισον, ἀπωλείας εἰς βάραθρα, πλήρωσον εὐφροσύνης καὶ χαρᾶς τὴν καρδίαν μου, λῦσον τὸ νέφος βοῶ σοι, τῆς ἀθυμίας μου Πάναγνε, Χριστὸν δυσωποῦσα, τὸν παρέχοντα, τῷ κόσμῳ τὸ μέγα ἔλεος.
</p>
<p style="red" uuid="">
Θεοτοκίον Ἦχος πλ. β'
</p>
<p style="red" uuid="">
Ὅλην ἀποθέμενοι
</p>
<p style="" uuid="8b57c98b-e0fa-44be-9cdb-f8385c2dca3d">
Σύμβολον ὀργῆς ἐστι, μνησικακία, θυμός τε, τῆς ὀργῆς ἐμφάνεια, δι' ὧν καὶ τῶν ὕβρεων τὰ ἀλλόκοτα, ἀναιδῶς ἅλλονται, τοῦ οἰκτροῦ στόματος, τὸν ἐν τούτοις ἐνεργούμενον, ποιοῦντες ἔνοχον, πυρὸς τῆς γεέννης, ὡς γέγραπται· διὸ ψυχὴ γρηγόρησον, φεῦγε τὸν θυμὸν τὸν πικρόν, τὴν ὀργήν, μῆνιν καὶ τὴν ὕβριν, καὶ πᾶσαν τὴν δυσώδη ἐκδρομήν, τῇ Θεοτόκῳ κραυγάζουσα· Δέσποινά μου σῶσόν με.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="e13f2a90-adf1-40e5-950b-6c71e0e84df7">
Χαῖρε Ἁγνή, τὸ σεπτὸν κειμήλιον παρθενίας. Χαῖρε σεμνή, ἐνδιαίτημα θεῖον. Χαῖρε Παρθένε, τῶν πιστῶν σωτηρία. Χαῖρε Δέσποινα, Νύμφη ἀνύμφευτε.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="a00ce6a4-83c7-4ee1-bb5d-3e3ef4317d40">
Χαῖρε Θεοτόκε Δέσποινα, χαῖρε Θεοῦ καθαρόν, οἰκητήριον Ἄχραντε, χαῖρε θεῖον ὄχημα, τοῦ Λόγου θεοχώρητε, τὸ θεότευκτον, χαῖρε παλάτιον, θεοπάροχον, χαῖρε θησαύρισμα, θάλαμος ἔμψυχος, Θεοῦ θεία τράπεζα, καὶ κιβωτέ, καὶ κατοικητήριον, τοῦ θείου Πνεύματος.
</p>
<p style="" uuid="81fd5a98-2192-48cc-ad86-26843fe2f668">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="977ab20a-2ffe-4973-87bb-3c95a7f7c566">
Ἁμαρτωλῶν τὰς δεήσεις προσδεχομένη, καὶ θλιβομένων στεναγμὸν μὴ παρορῶσα, πρέσβευε τῷ ἐξ ἁγνῶν λαγόνων σου, σωθῆναι ἡμᾶς, Παναγία Παρθένε.
</p>
<p style="red" uuid="">
Θεοτοκίον Ἦχος β'
</p>
<p style="" uuid="b8588ed6-37e5-461e-b87b-bb649a597902">
Τὴν πᾶσαν ἐλπίδα μου, εἰς σὲ ἀνατίθημι, Μήτηρ τῆς ζωῆς, φύλαξόν με ὑπὸ τὴν σκέπην σου.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="baff869e-1590-41de-afc8-c1eb5f861731">
Θεοτόκε ἡ προστασία πάντων τῶν δεομένων, εἰς σὲ θαρροῦμεν, εἰς σὲ καυχώμεθα, ἐν σοὶ πᾶσα ἡ ἐλπὶς ἡμῶν ἐστι, πρέσβευε τῷ ἐκ σοῦ τεχθέντι, ὑπὲρ ἀχρείων δούλων σου.
</p>
<p style="red" uuid="">
Θεοτοκίον Ἦχος δ'
</p>
<p style="red" uuid="">
Ἔδωκας σημείωσιν
</p>
<p style="" uuid="156dd082-5e21-4654-a2ac-fdbe927be24d">
Σὲ τὸ καθαρώτατον, τοῦ Βασιλέως παλάτιον, δυσωπῶ Πολυΰμνητε, τὸν νοῦν μου καθάρισον, τὸν ἐσπιλωμένον, πάσαις πλημμελείαις, καὶ καταγώγιον τερπνόν, τῆς ὑπερθέου Τριάδος ποίησον, ὅπως τὴν δυναστείαν σου, καὶ τὴν πολλὴν εὐσπλαγχνίαν σου, μεγαλύνω σῳζόμενος, ὁ ἀχρεῖος οἰκέτης σου.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="3f63853a-0f1c-45f2-9da1-987daad7588e">
Μακαρίζομέν σε Θεοτόκε Παρθένε, καὶ δοξάζομέν σε οἱ πιστοὶ κατὰ χρέος, τὴν πόλιν τὴν ἄσειστον, τὸ τεῖχος, τὸ ἄρρηκτον, τὴν ἀρραγῆ προστασίαν, καὶ καταφυγὴν τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="a8b72967-d21d-4e68-9085-6daf478825a2">
Μεταβολὴ τῶν θλιβομένων, ἀπαλλαγὴ τῶν ἀσθενούντων ὑπάρχουσα, Θεοτόκε Παρθένε, σῷζε πόλιν καὶ λαόν, τῶν πολεμουμένων ἡ εἰρήνη, τῶν χειμαζομένων ἡ γαλήνη, ἡ μόνη προστασία τῶν πιστῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="757e4a65-1cd4-4fff-b9cb-158848844308">
Εἰρήνευσον πρεσβείαις τῆς Θεοτόκου, τὴν ζωὴν ἡμῶν, τῶν βοώντων σοι. Ἐλεῆμον Κύριε δόξα σοι.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="1e37769c-a7a2-4e04-a68a-12b56426fac7">
Ἡ σκέπη σου Θεοτόκε Παρθένε, ἰατρεῖον ὑπάρχει πνευματικόν· ἐν αὐτῇ γὰρ καταφεύγοντες, ψυχικῶν νοσημάτων λυτρούμεθα.
</p>
<p style="" uuid="1282dccf-d349-4540-a935-777b44c69b4a">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="9bf7a70c-8150-4408-a66f-ce3af1ba6323">
Συλλαβοῦσα ἀφλέκτως, τὸ πῦρ τῆς θεότητος, καὶ τεκοῦσα ἀσπόρως, πηγὴν ζωῆς τὸν Κύριον, Κεχαριτωμένη Θεοτόκε, περίσῳζε τοὺς σὲ μεγαλύνοντας.
</p>
<p style="red" uuid="">
Θεοτοκίον Ἦχος β'
</p>
<p style="" uuid="9f138ffa-09a5-475b-b58d-0f891abd056a">
Θείας γεγόναμεν κοινωνοὶ φύσεως, διὰ σοῦ Θεοτόκε ἀειπάρθενε· Θεὸν γὰρ ἡμῖν σεσαρκωμένον τέτοκας· διὸ κατὰ χρέος σε πάντες, εὐσεβῶς μεγαλύνομεν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="2c229670-49cf-453c-b0a3-491c59a69846">
Καταφυγὴ καὶ δύναμις ἡμῶν Θεοτόκε, ἡ κραταιὰ βοήθεια τοῦ κόσμου, ταῖς πρεσβείαις σου σκέπε τοὺς δούλους σου, ἀπὸ πάσης ἀνάγκης, μόνη εὐλογημένη.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="732bf096-3121-45be-b64e-4f10a63a33aa">
Τῇ Θεοτόκῳ ἐκτενῶς, νῦν προσδράμωμεν, ἁμαρτωλοὶ καὶ ταπεινοί, καὶ προσπέσωμεν ἐν μετανοίᾳ, κράζοντες ἐκ βάθους ψυχῆς, Δέσποινα βοήθησον, ἐφ ἡμῖν σπλαγχνισθεῖσα, σπεῦσον ἀπολλύμεθα, ὑπὸ πλήθους πταισμάτων, μὴ ἀποστρέψῃς σοὺς δούλους κενούς· σὲ γὰρ καὶ μόνην ἐλπίδα κεκτήμεθα.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="42e6376e-3c09-4dab-b924-13f8f0b8dab4">
Τὴν ταχεῖάν σου σκέπην, καὶ τὴν βοήθειαν, καὶ τὸ ἔλεος δεῖξον, ἐπὶ τοὺς δούλους σου, καὶ τὰ κύματα ἁγνὴ καταπράϋνον, τῶν ματαίων λογισμῶν, καὶ τὴν πεσοῦσάν μου ψυχήν, ἀνάστησον Θεοτόκε· οἶδα γὰρ ὅτι Παρθένε, ἰσχύεις ὅσα καὶ βούλεσαι.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="cb134c31-a957-4afa-9312-ceccf648f096">
Ἐλπὶς τοῦ κόσμου ἀγαθή, Θεοτόκε Παρθένε, τὴν σὴν καὶ μόνην κραταιάν, προστασίαν αἰτοῦμεν. Σπλαγχνίσθητι, εἰς ἀπροστάτευτον λαόν, δυσώπησον τὸν ἐλεήμονα Θεόν, ῥυσθῆναι τὰς ψυχὰς ἡμῶν, ἐκ πάσης ἀπειλῆς, μόνη εὐλογημένη.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="f3d63f3c-b032-4662-bbaf-67ab6718eab8">
Τὸ Χαῖρέ σοι προσάγομεν Θεοτόκε· τῶν Ἀγγέλων γὰρ ἀνωτέρα ἐδείχθης, Θεὸν κυήσασα.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="5bbb263b-f794-4b17-91e7-e0a22424a33d">
Τὸ ἀσάλευτον στήριγμα, τὸ τῆς πίστεως, καὶ σεβάσμιον δώρημα, τῶν ψυχῶν ἡμῶν, τὴν Θεοτόκον ἐν ὕμνοις, μεγαλύνωμεν πιστοί. Χαῖρε, ἡ τὴν πέτραν τῆς ζωῆς, ἐν γαστρί σου χωρήσασα, χαῖρε τῶν περάτων ἡ ἐλπίς, θλιβομένων ἀντίληψις, χαῖρε Νύμφη ἀνύμφευτε.
</p>
<p style="" uuid="77a0a10f-5feb-4f29-a395-4b1386818155">
αρχή
</p>
<p style="red" uuid="">
Εἰς τὸ τέλος τοῦ Ὄρθρου
</p>
<p style="red" uuid="">
Θεοτοκίον Ἦχος α'
</p>
<p style="" uuid="e3048735-cfac-4a27-b917-e5ca79d78446">
Τὸν ἀμήτορα ἐν οὐρανῷ, ὑπὲρ ἔννοιαν καὶ ἀκοήν, ἐπὶ γῆς ἀπάτορα ἔτεκες. Αὐτὸν Θεοτόκε ἱκέτευε, ὑπὲρ τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="c24f9d4b-bf47-49d8-9abf-b5c516ce9431">
Σὲ μεγαλύνομεν Θεοτόκε βοῶντες· Χαῖρε ἀδύτου φωτὸς νεφέλη, αὐτὸν βαστάσασα ἐν κόλποις, τῆς δόξης τὸν Κύριον.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="7c7aab1f-f414-4a33-bc99-4ca80abea05f">
Ἕκαστος ὅπου σῴζεται, ἐκεῖ δικαίως καὶ προστρέχει, καὶ ποία ἄλλη τοιαύτη καταφυγή, ὡς σὺ Θεοτόκε, σκέπουσα τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="49618886-027d-46b2-89a5-be45db9c11e2">
Σὲ μεγαλύνομεν Θεοτόκε, βοῶντες· Σὺ εἶ ἡ βάτος, ἐν ᾗ ἀφλέκτως Μωσῆς, κατεῖδεν ὡς φλόγα, τὸ πῦρ τῆς θεότητος.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="5cafdcaa-a008-4d61-9c2c-8dd8fb2064c1">
Μήτηρ Θεοῦ Παναγία, τὸ τεῖχος τῶν Χριστιανῶν, ῥῦσαι λαόν σου συνήθως, κραυγάζοντά σοι ἐκτενῶς. Ἀντιτάχθητι αἰσχροῖς, καὶ ἀλαζόσι λογισμοῖς, ἵνα βοῶμέν σοι· Χαῖρε ἀειπάρθενε.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="1754c4d5-2dfd-4cb2-bfa0-d4c1ccc7c232">
Οὐδεὶς προστρέχων ἐπὶ σοί, κατῃσχυμμένος ἀπὸ σοῦ ἐκπορεύεται, ἁγνὴ Παρθένε Θεοτόκε, ἀλλ' αἰτεῖται τὴν χάριν, καὶ λαμβάνει τὸ δώρημα, πρὸς τὸ συμφέρον τῆς αἰτήσεως.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="b5ec17d8-2812-4d30-b404-cf052ae0597a">
Εἰρήνευσον πρεσβείαις τῆς Θεοτόκου, τὴν ζωὴν ἡμῶν τῶν βοώντων σοι· Ἐλεῆμον Κύριε δόξα σοι.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="6b74afe6-7602-45bc-8a9d-1f87541ce7fe">
Παρθένε ἄχραντε, σῶσον ἡμᾶς ταῖς πρεσβείαις σου, κινοῦσα σπλάγχνα μητρικά, τῲ Υἱῷ σου καὶ Θεῷ ἡμῶν.
</p>
<p style="" uuid="1270d350-995b-4572-9dc5-6f13558d5425">
αρχή
</p>
</section>
<section name="wednesday">
<p style="red" uuid="">
ΤΕΤΑΡΤΗ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="961d1d77-b5c2-4e9b-b515-80ee9f2290df">
Σφαγήν σου τὴν ἄδικον, Χριστέ, ἡ Παρθένος βλέπουσα, ὀδυρομένη ἐβόα σοι· Τέκνον γλυκύτατον, πῶς ἀδίκως πάσχεις; Πῶς τῷ ξύλῳ κρέμασαι, ὁ πᾶσαν γῆν κρεμάσας τοῖς ὕδασι; Μὴ λίπῃς μόνην με, εὐεργέτα πολυέλεε, τὴν Μητέρα καὶ δούλην σου δέομαι.
</p>
<p style="red" uuid="">
Θεοτοκίον Ἦχος β'
</p>
<p style="" uuid="98ea3844-ba3b-49a5-958f-7b5750487af1">
Βότρυν τὸν παμπέπειρον Ἁγνή, ὃν ἀγεωργήτως ἐν μήτρᾳ ἐκυοφόρησας, ξύλῳ ὡς ἑώρακας, τοῦτον κρεμάμενον, θρηνῳδοῦσα ἠλάλαζες, καὶ ἔκραζες· Τέκνον, γλεῦκος ἐναπόσταξον, δι' οὗ ἡ μέθη ἀρθῇ, πᾶσα τῶν παθῶν Εὐεργέτα, δι' ἐμοῦ τῆς σὲ τετοκυίας, σοῦ τὴν εὐσπλαγχνίαν ἐνδεικνύμενος.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="22cfd7b9-e56d-4ec8-9888-656c7c710365">
Ῥομφαία τὴν καρδίαν σου, διῆλθε Πάναγνε, ἡνίκα τὸν Υἱόν σου, ἐπὶ σταυροῦ προσέβλεψας, καὶ ἐβόας· Μὴ ἄτεκνόν με δείξῃς, Υἱέ μου καὶ Θεέ μου, ὁ συντηρήσας μετὰ τόκον παρθένον.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="14817d3a-0431-4167-b494-6f6a29f4fbb6">
Νεκρούμενον βλέπουσα, Χριστὸν ἡ Πάναγνος Δέσποινα, καὶ νεκροῦντα τὸν δόλιον, ἠλάλαζε κράζουσα, πικρῶς τῷ ἐκ σπλάγχνων, αὐτῆς προελθόντι, καὶ τὸ μακρόθυμον αὐτοῦ, ἀποθαυμάζουσα κατεπλήττετο, τέκνον μου ποθεινότατον μὴ ἐπιλάθῃ τῆς δούλης σου, μὴ βραδύνῃς Φιλάνθρωπε, τὸ ἐμὸν καταθύμιον.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="2cbb8211-532c-4ca7-88ea-d24fe80005e9">
Ἄρνα τὸν ἑαυτῆς ἡ Ἀμνάς, ποτὲ ὁρῶσα πρὸς σφαγὴν ἐπισπεύδοντα, προθύμως κατηκολούθει, ταῦτα βοῶσα αὐτῷ· Ποῦ πορεύῃ, τέκνον μου γλυκύτατον; Χριστὲ τίνος χάριν, τὸν δρόμον τοῦτον μακρόθυμε, τρέχεις ἀόκνως, Ἰησοῦ ποθεινότατε, ἀναμάρτητε, πολυέλεε Κύριε; Δός μοι λόγον τῇ δούλῃ σου, Υἱέ μου παμφίλτατε, μή με παρέλθῃς οἰκτίρμον, σιγῶν φρικτῶς τὴν τεκοῦσάν σε, Θεὲ ζωοδότα, ὁ δωρούμενος τῷ κόσμῳ, τὸ μέγα ἔλεος.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="1f83cf03-938b-4c86-9c6c-8628256a7fe0">
Κρίσιν Ἰσραὴλ κριταί, θανατηφόρον κριθῆναι, σὲ Υἱὲ κατέκριναν, ὡς κριτόν σε στήσαντες ἐπὶ βήματος, τὸν νεκροὺς κρίνοντα, καὶ τοὺς ζῶντας Σῶτερ, καὶ Πιλάτῳ παριστῶσί σε, καὶ κατακρίνουσι, πρὸ τῆς δίκης φεῦ! οἱ παράνομοι, καὶ βλέπουσα τιτρώσκομαι, καὶ συγκατακρίνομαι Κύριε· ὅθεν καὶ προκρίνω, θανεῖν ὑπὲρ τὸ ζῆν ἐν στεναγμοῖς, ἡ Θεοτόκος ἐκραύγαζε, μόνε πολυέλεε.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="a26a9c22-28af-476e-9752-fbc31c33c1e2">
Ἐν ξύλῳ προσπαγέντα σε ἑκουσίως, ἡ Πανάμωμος ὡς ἑώρακε θρηνῳδοῦσα, ὕμνει τὸ κράτος σου.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="15e4a49e-32e5-4d4b-933c-d58f33391447">
Ὢ τοῦ παραδόξου θαύματος! ὢ μυστηρίου καινοῦ! ὢ φρικτῆς ἐγχειρήσεως! ἡ Παρθένος ἔλεγεν, ἐν Σταυρῷ σε ὡς ἔβλεψεν, ἐν μέσῳ δύο λῃστῶν κρεμάμενον, ὃν ἀνωδίνως, φρικτῶς ἐκύησεν, ἔκλαιε κράζουσα· Οἴμοι Τέκνον φίλτατον! πῶς σε δεινός, δῆμος καὶ ἀχάριστος, Σταυρῷ προσήλωσεν.
</p>
<p style="" uuid="0f341647-ca71-40c5-b7b4-f05ee7a64be1">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="red" uuid="">
Πανεύφημοι Μάρτυρες
</p>
<p style="" uuid="fadce3be-d403-4950-b639-4b1f1f620c9a">
Ῥομφαία διῆλθεν ὧ Υἱέ, (ἡ Παρθένος ἔλεγεν, ἐπὶ τοῦ ξύλου ὡς ἔβλεψε, Χριστὸν κρεμάμενον), τὴν ἐμὴν καρδίαν, καὶ σπαράττει Δέσποτα, ὡς πάλαι Συμεών μοι προέφησεν, ἀλλὰ ἀνάστηθι, καὶ συνδόξασον, Ἀθάνατε, τὴν Μητέρα, καὶ δούλην σου δέομαι.
</p>
<p style="red" uuid="">
Θεοτοκίον Ἦχος β'
</p>
<p style="red" uuid="">
Ὅτε ἐκ τοῦ ξύλου
</p>
<p style="" uuid="dea08f8b-9e83-4f4b-a616-63ee2fa1cdcd">
Πόνους ὑπομείνασα πολλούς, ἐν τῇ τοῦ Υἱοῦ καὶ Θεοῦ σου, σταυρωσει Ἄχραντε, ἔστενες δακρύουσα, καὶ ἀλαλάζουσα· Οἴμοι! τέκνον γλυκύτατον, ἀδίκως πῶς πάσχεις, θέλων ἐκλυτρώσασθαι τοὺς ἐξ Ἀδὰμ γηγενεῖς; Ὅθεν Παναγία Παρθένε, σὲ παρακαλοῦμεν ἐν πίστει, ἵλεων ἡμῖν τοῦτον ἀπέργασαι.
</p>
<p style="red" uuid="">
Θεοτοκίον Ἦχος γ'
</p>
<p style="red" uuid="">
Μεγάλη τοῦ Σταυροῦ σου
</p>
<p style="" uuid="bb234c06-8e58-47a8-a5ab-e99e9f4a070b">
Σταυρῷ σε ἀναρτώμενον, Χριστέ μου ὡς ἑώρακεν, Ἀμνὰς ἡ σὲ τεκοῦσα, ἡ ἄμωμος καὶ Μήτηρ σου, ὠλοφύρετο κλαυθμῷ καὶ ἀνεβόα· Μή με δείξῃς ἄτεκνον, ἣν ἐφύλαξας ἁγνήν καὶ μετὰ τόκον.
</p>
<p style="red" uuid="">
Θεοτοκίον Ἦχος δ'
</p>
<p style="red" uuid="">
Ὡς γενναῖον ἐν Μάρτυσι
</p>
<p style="" uuid="58c219b3-b287-450b-80ae-db676d3d3d76">
Τὸν Ἀμνὸν καὶ Ποιμένα σε, ἐπὶ ξύλου ὡς ἔβλεψεν, ἡ Ἀμνὰς ἡ τέξασα, ἐπωδύρετο, καὶ μητρικῶς σοι ἐφθέγγετο. Υἱὲ ποθεινότατε, ταῦτά σοι ὁ ἀπειθής, δῆμος ἀνταποδίδωσιν, ὁ θαυμάτων σου, ἀπολαύσας μεγίστων, ἀλλὰ δόξα, τῇ ἀρρήτῳ σου καὶ θείᾳ, συγκαταβάσει Φιλάνθρωπε.
</p>
<p style="red" uuid="">
Θεοτοκίον Ἦχος πλ. α'
</p>
<p style="red" uuid="">
Χαίροις ἀσκητικῶν
</p>
<p style="" uuid="cac884ed-82e5-497c-a2a4-95be84190d04">
Στᾶσα ἐπὶ Σταυροῦ Ἰησοῦ, ἡ σὲ τεκοῦσα, θρηνῳδοῦσα ὠδύρετο, βοῶσα· οὐ φέρω Τέκνον, προσηλωμένον ὁρᾶν, ἐπὶ ξύλου ὃν περ ἀπεκύησα· ἐγὼ γὰρ διέφυγον, τὰς ὠδῖνας ὡς ἄνανδρος, καὶ πῶς ἀρτίως, τῇ ὀδύνῃ συνέχομαι, καὶ σπαράττομαι, τὴν καρδίαν ἡ ἄμεμπτος; ἄρτι γὰρ ἐκπεπλήρωται, τὸ ῥῆμα ὂ εἴρηκεν, ὁ Συμεὼν τῇ καρδίᾳ, ἐμῇ ῥομφαίαν ἐλεύσεσθαι, ἀλλ' ὧ νῦν Υἱέ μου, ἐξανάστηθι καὶ σῶσον, τοὺς ἀνυμνοῦντάς σε.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="c191ad4c-556b-448c-976f-6a8ae68cf6f9">
Ὁρῶσά σε σταυρούμενον, Χριστὲ ἡ σὲ κυήσασα, ἀνεβόα· Τί τὸ ξένον, ὂ ὁρῶ, μυστήριον Υἱέ μου, πῶς ἐπὶ ξύλου θνῄσκεις, σαρκὶ κρεμάμενος, ζωῆς χορηγὲ;
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="3705c679-be52-4637-a051-312ca8fc7e07">
Νέκρωσιν καθυπέμεινας Λόγε, ἐπὶ Σταυροῦ προσηλούμενος, ἡ Παρθενομήτωρ ἐβόα θρηνοῦσα, σὺν ἠγαπημένῳ σεπτῷ θεολόγῳ, ὧν ταῖς ἱκεσίαις, ὁ παθὼν ὑπὲρ ἡμῶν Χριστέ, καὶ νεκρώσας θάνατον, τὰ πάθη μου νέκρωσον, καὶ ζωῆς με μέτοχον, τῆς θείας ἀπέργασαι, καὶ σῶσόν με.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="ab7413cd-cda7-4b67-9c04-e361b965edaa">
Σταυρῷ σε καθηλούμενον, ὡς ἐθεάσατο ἡ σὲ Τεκοῦσα, μόνε μακρόθυμε, ὀδυρομένη δάκρυα ἔρρει κρουνηδόν, καὶ τὸ ὑπερβάλλον τῆς χρηστότητος, καὶ τὸ συμπαθὲς τὸ ὑπὲρ ἄνθρωπον, λίαν ἐκπληττομένη, ὕμνει τὸ κράτος σου.
</p>
<p style="" uuid="c556bf7b-8515-4599-94bc-b12705b5e3e5">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="9a3e9533-62a6-44ec-985c-8afb0f0a4e82">
Οἱ τὴν σὴν προστασίαν, κεκτημένοι Ἄχραντε, καὶ ταῖς ἱκεσίαις, τῶν δεινῶν ἐκλυτρούμενοι, τῷ Σταυρῷ τοῦ Υἱοῦ σου, ἐν παντὶ φρουρούμενοι, κατὰ χρέος σὲ πάντες, εὐσεβῶς μεγαλύνομεν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="ce8e3e73-7b56-4945-890e-5891ca29bb73">
Ὑπερδεδοξασμένη ὑπάρχεις, Θεοτόκε Παρθένε, ὑμνοῦμέν σε· διὰ γὰρ τοῦ Σταυροῦ τοῦ Υἱοῦ σου, κατεβλήθη ὁ ᾅδης, καὶ ὁ θάνατος τέθνηκε, νεκρωθέντες ἀνέστημεν, καὶ ζωῆς ἠξιώθημεν, τὸν Παράδεισον ἐλάβομεν, τὴν ἀρχαίαν ἀπόλαυσιν. Διὸ εὐχαριστοῦντες δοξολογοῦμεν, ὡς κραταιὸν Χριστὸν τὸν Θεὸν ἡμῶν, καὶ μόνον πολυέλεον.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="f064a4db-b68f-48b8-a11b-72e28f971473">
Ῥάβδον δυνάμεως κεκτημένοι, τὸν Σταυρὸν τοῦ Υἱοῦ σου Θεοτόκε, ἐν αὐτῷ καταβάλλομεν, τῶν ἐχθρῶν τὰ φρυάγματα, οἱ πόθῳ σε ἀπαύστως μεγαλύνοντες.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="dd3b9d27-c5ce-45d5-886b-a187db81d504">
Παρθένε πανάμωμε, Μήτηρ Χριστοῦ Θεοῦ, ῥομφαία διῆλθέ σου, τὴν παναγίαν ψυχήν, ἡνίκα σταυρούμενον, ἔβλεψας ἑκουσίως, τὸν Υἱὸν καὶ Θεόν σου, ὃν περ εὐλογημένη, δυσωποῦσα μὴ παύσῃ, συγχώρησιν πταισμάτων, ἡμῖν δωρήσασθαι.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="c1c9379d-2fff-46a7-bf8a-d7555d7c82c6">
Τῷ Σταυρῷ τοῦ Υἱοῦ σου Θεοχαρίτωτε, τῶν εἰδώλων ἡ πλάνη πᾶσα κατήργηται, καὶ τῶν δαιμόνων ἡ ἰσχὺς καταπεπάτηται· διὰ τοῦτο οἱ πιστοί, κατὰ χρέος σὲ ἀεί, ὑμνοῦμεν καὶ εὐλογοῦμεν, καὶ Θεοτόκον κυρίως, ὁμολογοῦντες μεγαλύνομεν.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="ed78329e-16de-42d5-b12c-15688c4daf46">
Θεοτόκε Παρθένε, ἱκέτευε τὸν Υἱόν σου, τὸν ἑκουσίως προσπαγέντα ἐν Σταυρῷ, καὶ τὸν κόσμον ἐκ πλάνης ἐλευθερώσαντα, Χριστὸν τὸν Θεὸν ἡμῶν, τοῦ ἐλεῆσαι τάς ψυχὰς ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="4ef786f0-717c-4764-b214-6ff443aed5e5">
Τὸν σταυρωθέντα ὑπὲρ ἡμῶν, Χριστὸν τὸν Θεόν, καὶ καθελόντα τοῦ θανάτου τὸ κράτος, ἀπαύστως ἱκέτευε, Θεοτόκε Παρθένε, ἵνα σώσῃ τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="bc72004d-09a5-41f5-a5db-b8e696c38b49">
Τὸν ἀμνὸν καὶ ποιμένα καὶ Σωτῆρα τοῦ κόσμου, ἐν τῷ Σταυρῷ θεωροῦσα, ἡ τεκοῦσα ἔλεγε δακρύουσα· ὁ μὲν κόσμος ἀγάλλεται, δεχόμενος τὴν λύτρωσιν, τὰ δὲ σπλάγχνα μου φλέγονται, ὁρώσης σου τὴν σταύρωσιν, ἣν ὑπὲρ πάντων ὑπομένεις, ὁ Υἱὸς καὶ Θεός μου.
</p>
<p style="" uuid="f674fa3d-3de8-439b-b6ee-30c1dfb68d57">
αρχή
</p>
<p style="red" uuid="">
Εἰς τὸ τέλος τοῦ Ὄρθρου
</p>
<p style="red" uuid="">
Θεοτοκίον Ἦχος α'
</p>
<p style="" uuid="74da9fcc-80e6-45a0-a91e-2b2deed29cea">
Ἄχραντε Θεοτόκε, ἡ ἐν οὐρανοῖς εὐλογημένη, καὶ ἐπὶ γῆς δοξολογουμένη, Χαῖρε Νύμφη ἀνύμφευτε.
</p>
<p style="red" uuid="">
Θεοτοκίον Ἦχος β'
</p>
<p style="" uuid="551d0167-40e6-462a-baaf-9dd47db04760">
Σὲ μεγαλύνομεν Θεοτόκε βοῶντες, Χαῖρε ἡ ῥάβδος, ἐξ ἦς ἀσπόρως Θεὸς βλαστήσας, ἀνεῖλεν ἐν ξύλῳ τὸν θάνατον.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="acc8ba3e-2b05-4ae3-a014-e4c5b283ea43">
Καταφυγὴ καὶ δύναμις ἡμῶν Θεοτόκε, ἡ κραταιὰ βοήθεια τοῦ κόσμου, ταῖς πρεσβείαις σου σκέπε τοὺς δούλους σου, ἀπὸ πάσης ἀνάγκης, μόνη Εὐλογημένη.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="60f379d4-6680-4812-88ac-b5403d5116e1">
Σὲ μεγαλύνομεν Θεοτόκε, βοῶντες· Σὺ εἶ τὸ ὄρος, ἐξ οὗ ἀρρήτως ἐτμήθη λίθος, καὶ πύλας τοῦ ᾅδου συνέτριψε.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="5a8f691b-a527-451a-bfb3-a796ac7ddbcb">
Ὁ ἐκ Παρθένου, ἀνατείλας τῷ κόσμῳ, Χριστὲ ὁ Θεός, υἱοὺς φωτὸς δι' αὐτῆς ἀναδείξας, ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="245be2b0-2523-4cd6-9475-c46e165d393f">
Τὸν πρὸ αἰώνων ἐκ Πατρός, ἄνευ Μητρὸς γεννηθέντα, Υἱὸν καὶ Λόγον τοῦ Θεοῦ, ἐπ' ἐσχάτων τῶν χρόνων, ἐκύησας σεσαρκωμένον, ἐξ ἁγνῶν αἱμάτων σου, Θεοκυῆτορ ἄνευ ἀνδρός, ὃν αἴτησαι δωρήσασθαι ἡμῖν, ἁμαρτιῶν ἄφεσιν πρὸ τοῦ τέλους.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="e6f042db-e478-469e-9970-a348b0563c48">
Λύτρωσαι Θεοτόκε, τῶν συνεχουσῶν ἡμᾶς ἁμαρτιῶν, ὅτι ἄλλην ἐλπίδα, οἱ πιστοὶ οὐκ ἔχομεν, εἰμὴ σέ, καὶ τὸν ἐκ σοῦ τεχθέντα Θεόν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="1f9ad9d0-1e36-4973-9264-08f034923345">
Ὁ καρπὸς τῆς κοιλίας σου Ἄχραντε, τῶν Προφητῶν ὑπάρχει, καὶ τοῦ νόμου τὸ πλήρωμα· διό σε Θεοτόκον, ἐν ἐπιγνώσει δοξάζοντες, εὐσεβῶς μεγαλύνομεν.
</p>
<p style="" uuid="967e4d02-024b-4b43-beda-9e1386d3b562">
αρχή
</p>
</section>
<section name="thursday">
<p style="red" uuid="">
ΠΕΜΠΤΗ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="bff90f24-9032-4ddc-bae5-9b826d7381d4">
Θεοκυῆτορ Παρθένε καὶ ἀπειρόγαμε, ἡ τὸν Θεὸν τεκοῦσα, ἐπ' ἐσχάτων τῶν χρόνων, καὶ πάλιν μετὰ τόκον, ὡς ἀληθῶς, ἀνεδείχθης Παρθένος ἁγνή, θρόνος καὶ πύλη καὶ τράπεζα μυστική, καὶ λυχνία φωτεινόμορφος.
</p>
<p style="red" uuid="">
Θεοτοκίον Ἦχος β'
</p>
<p style="" uuid="e0ce10d1-33b6-40db-a114-228455b6f05c">
Πᾶσα τῆς ζωῆς ἡμῶν ἰσχύς, σὺ ὑπάρχεις ἄχραντε Μήτηρ, καὶ καταφύγιον, πάντων τῶν ὑμνούντων σε, σὺ εἶ ἀντίληψις, μὴ οὖν μάτην λογίζοιντο, τὴν σὴν προστασίαν, οἱ κατακαυχώμενοι κατὰ τῶν δούλων σου· σὺ γὰρ πρὸς Θεὸν προστασία, δέδοσαι· διό μὴ παρίδῃς, διασῶσαι Δέσποινα τοὺς δούλους σου.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="a8c4d51a-5bb9-4edb-9acc-1e95cb7fcb91">
Ἁπάντων κυριεύουσα τῶν κτισμάτων Δέσποινα, δεινῶς κυριευθεῖσαν, τοῖς πάθεσι Θεόνυμφε, τὴν ψυχήν μου ἐλευθέρωσον ἐν τάχει, φαρμάκῳ σῆς πρεσβείας, καὶ καταδούλωσον τῷ Υἱῷ καὶ Θεῷ σου.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="09ed955d-ca6d-40e2-bd54-7a157181d96f">
Ἡ Θεὸν τὸν ἀχώρητον, ἐν γαστρί σου χωρήσασα, φιλανθρώπως ἄνθρωπον χρηματίσαντα, καὶ τὸ ἡμέτερον φύραμα, ἐκ σοῦ προσλαβόμενον, καὶ θεώσαντα σαφῶς, μὴ παρίδῃς με Πάναγνε, νῦν θλιβόμενον, ἀλλ' οἰκτείρησον τάχει, καὶ παντοίας, δυσμενείας τε καὶ βλάβης, τοῦ πονηροῦ ἐλευθέρωσον.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="c7bd1e93-d0b4-4bca-885d-d9a7a65c5100">
Ἔχων ἁμαρτημάτων πληθύν, πεπωρωμένος, καὶ τὸν νοῦν σκοτιζόμενος, βοῶ σοι ἐν κατανύξει, καὶ συντριβῇ λογισμῶν. Κόρας τῆς ψυχῆς μου φωταγώγησον· καὶ γάρ τὸ ἀνέσπερον, φῶς ἐκύησας Ἄχραντε, τὸ καταυγάζον, οἰκουμένης τὰ πέρατα, τοῖς πυρσεύμασι, τῆς αὐτοῦ ἐπιγνώσεως, φώτισόν μου Πανάμωμε, τὸν νοῦν ταῖς λαμπρότησι, τῆς σῆς πρεσβείας γενέσθαι, υἱὸν φωτὸς ἀξιοῦσά με, Χριστὸν δυσωποῦσα, τὸν παρέχοντα τῷ κόσμῳ, τὸ μέγα ἔλεος.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="77cbcb43-384a-44d9-bf7c-23eca12d2c45">
Μεγίστων δωρημάτων ἡμῖν, ὁ τόκος ὁ ἀλόχευτος, τῆς Παρθένου, πᾶσι γέγονε σαφῶς· Θεὸς γὰρ τὴν φθαρεῖσαν, καινίζει πάλιν φύσιν, καὶ ἀναπλάττει τὸ ἀνθρώπινον.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="06a51cd6-574d-484d-9605-f0c1e87a4931">
Παρθένον σε γινώσκομεν μετὰ τόκον· ἀπειράνδρως γὰρ σὺ ἐκύησας τὸν Σωτῆρα, ᾧ πρέσβευε σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="0001ea05-5074-4243-ad36-f520b9a3cd0c">
Ἴδε μου, τῆς συντετριμμένης καρδίας, τοὺς στεναγμοὺς Θεονύμφευτε, πρόσδεξαι Παρθένε Μαρία, καὶ μὴ ἀπώσῃ πανάμωμε, τὰς τῶν χειρῶν μου Ἁγνή, ἐπάρσεις ὡς φιλάγαθος, ἵνα ὑμνῶ καὶ μεγαλύνω, τὸν μεγαλύναντα τὸ γένος ἡμῶν.
</p>
<p style="" uuid="5d8e5de6-4906-4316-bd77-3bf3e9e2221f">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="0478a063-66c2-4eb6-aa1d-ba68ed28aba4">
Παρθένε πανύμνητε, Μωσῆς, τὸ ἐν σοὶ μυστήριον, προφητικοῖς εἶδεν ὄμμασι, βάτον μὴ φλέγεσθαι, καίπερ καιομένην· πῦρ γὰρ τῆς θεότητος, τὴν μήτραν σου, Ἁγνή, οὐ κατέφλεξε· διὸ αἰτοῦμέν σε, ὡς Μητέρα τοῦ Θεοῦ ἡμῶν, τὴν εἰρήνην τῷ κόσμῳ σου δώρησαι.
</p>
<p style="red" uuid="">
Θεοτοκίον Ἦχος β'
</p>
<p style="red" uuid="">
Ὅτε ἐκ τοῦ ξύλου
</p>
<p style="" uuid="589d2656-4c49-4321-8aab-5950ba4bad76">
Πάντων προστατεύεις Ἀγαθή, τῶν καταφευγόντων ἐν πίστει, τῇ κραταιᾷ σου χειρί· ἄλλην γὰρ οὐκ ἔχομεν, ἁμαρτωλοὶ πρὸς Θεόν, ἐν κινδύνοις καὶ θλίψεσιν, ἀεὶ μεσιτείαν, οἱ κατακαμπτόμενοι, ὑπὸ πταισμάτων πολλῶν. Μῆτερ τοῦ Θεοῦ τοῦ Ὑψίστου· ὅθεν σοι προσπίπτομεν ῥῦσαι, πάσης περιστάσεως τοὺς δούλους σου.
</p>
<p style="red" uuid="">
Θεοτοκίον Ἦχος γ'
</p>
<p style="red" uuid="">
Μεγάλη τοῦ Σταυροῦ σου
</p>
<p style="" uuid="63f963f2-522e-4945-9a06-787977cc7e78">
Ἀγγέλων χαρμονή, τῶν θείων Κόρη πέφυκας, τῶν Ἀποστόλων δόξα, καὶ προφητῶν ἐκσφράγισμα, τῶν ἀνθρώπων τε πιστῶν ἡ προστασία, καὶ ὁδηγὸς σωτήριος· διὰ τοῦτό σε, προσκυνοῦμεν Παρθένε.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="a959ed4b-2a9b-4184-b09f-449b5120766e">
Ῥῦσαι ἡμᾶς ἐκ τῶν ἀναγκῶν ἡμῶν, Μήτηρ Χριστοῦ τοῦ Θεοῦ, ἡ τεκοῦσα τὸν τῶν ὅλων Ποιητήν, ἵνα πάντες κράζωμέν σοι· Χαῖρε ἡ μόνη προστασία τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="d191ca7b-1de8-4207-a35b-47d500726d31">
Χαῖρε κεχαριτωμένη, Μήτηρ Χριστοῦ τοῦ Θεοῦ, ὅτι ἐπέφανέ σοι ὁ Βασιλεὺς τῆς δόξης, καὶ ἐπεσκίασέ σοι, τὸ πανάγιον Πνεῦμα, ὡς παρρησίαν ἔχουσα, πρέσβευε τοῦ σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="ccdfdd4c-2868-4d62-866f-af048a7f770a">
Θεοτόκε, σὺ εἶ ἡ ἄμπελος ἡ ἀληθινή, ἡ βλαστήσασα τὸν καρπὸν τῆς ζωῆς, σὲ ἱκετεύομεν, πρέσβευε Δέσποινα, μετὰ τῶν Ἀποστόλων, καὶ πάντων τῶν Ἁγίων, ἐλεηθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="0c8af3dd-fbf8-4003-82fe-e8c2998da871">
Λύτρωσαι Θεοτοκε, τῶν συνεχουσῶν ἡμᾶς ἁμαρτιῶν, ὅτι ἄλλην ἐλπίδα οἱ πιστοὶ οὐκ ἔχομεν, εἰμὴ σέ, καὶ τὸν ἐκ σοῦ τεχθέντα Θεόν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="0cee1183-af6c-4460-8b28-b178f3544aba">
Τί ὑμᾶς καλέσωμεν Ἅγιοι; νύμφην σε Παρθένε ἐκήρυξαν, τῆς ἀξίας τοῦ Πατρός, καὶ τῆς θεότητος αὐτοῦ, οἱ Θεόν, ἀξιωθέντες κατιδεῖν σωματικῶς, καὶ Λόγου καὶ Θεοῦ Κόρη γεννήτριαν, καὶ Πνεύματος ἁγίου οἰκητήριον· ἐν σοὶ γὰρ πᾶν τῆς θεότητος, σωματικῶς κατεσκήνωσε, τὸ πλήρωμα, πληρεστάτης οὔσης χάριτος.
</p>
<p style="" uuid="8856a32d-6f16-4410-8cf6-4fab87d25edf">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="e069cd9b-f39f-43ef-a629-cae15f1d3cd3">
Συλλαβοῦσα ἀφλέκτως, τὸ πῦρ τῆς θεότητος, καὶ τεκοῦσα ἀσπόρως, πηγὴν ζωῆς τὸν Κύριον, Κεχαριτωμένη Θεοτόκε, περίσῳζε τοὺς σὲ μεγαλύνοντας.
</p>
<p style="red" uuid="">
Θεοτοκίον Ἦχος β'
</p>
<p style="" uuid="97a538f1-40d5-491d-af2a-c7b75b70ecaa">
Θείας γεγόναμεν κοινωνοὶ φύσεως, διὰ σοῦ Θεοτόκε ἀειπάρθενε· Θεὸν γὰρ ἡμῖν σεσαρκωμένον τέτοκας· διὸ κατὰ χρέος σὲ πάντες, εὐσεβῶς μεγαλύνομεν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="d26fbdee-8904-424f-8429-6768557e4c7c">
Προφῆται προεκήρυξαν, Ἀπόστολοι ἐδίδαξαν, Μάρτυρες ὡμολόγησαν, καὶ ἡμεῖς ἐπιστεύσαμεν, Θεοτόκον σὲ κυρίως ὑπάρχουσαν· διὸ καὶ μεγαλύνομεν, τὸν τόκον σου τὸν ἄφραστον.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="2f612266-5eb6-44a7-b2e8-92b919815422">
Τὸν Λόγον τοῦ Πατρός, Χριστὸν τὸν Θεὸν ἡμῶν, ἐκ σοῦ σαρκωθέντα ἔγνωμεν, Θεοτόκε Παρθένε, μόνη ἁγνή, μόνη εὐλογημένη· διὸ ἀπαύστως σέ, ἀνυμνοῦντες μεγαλύνομεν.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="02fa2fd6-19af-4a0b-8766-3383af1c59ad">
Τὸ ξένον τῆς Παρθένου Μυστήριον, τῷ κόσμῳ ἀνεδείχθη σωτήριον· ἐξ αὐτῆς γὰρ ἐτέχθης, ἄνευ σπορᾶς, καὶ σαρκὶ ἀνεδείχθης, δίχα φθορᾶς, ἡ πάντων χαρά, Κύριε δόξα σοι.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="34498bd0-808c-4ae5-81e0-842b4ab521bf">
Ἁγία Δέσποινα ἁγνή, τοῦ Θεοῦ ἡμῶν Μήτηρ, ἡ τῶν ἁπάντων ποιητήν, ἀπορρήτως τεκοῦσα, ἱκέτευε σὺν Ἀποστόλοις ἱεροῖς, ἑκάστοτε τὴν ἀγαθότητα αὐτοῦ, παθῶν ἡμᾶς λυτρώσασθαι, καὶ ἄφεσιν ἡμῖν, δοῦναι ἁμαρτημάτων.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="287e84ad-fcee-4495-b490-97fe6cca4f14">
Ὁ καρπὸς τῆς κοιλίας σου Ἄχραντε, τῶν Προφητῶν ὑπάρχει, καὶ τοῦ νόμου τὸ πλήρωμα· διό σε Θεοτόκον, ἐν ἐπιγνώσει δοξάζοντες, εὐσεβῶς μεγαλύνομεν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="1bf4b4cf-c03f-4c2f-88c0-e462c41a9f02">
Ἠ νοητὴ πύλη τῆς ζωῆς, ἄχραντε τοὺς προστρέχοντάς σοι πιστῶς, λύτρωσαι τῶν κινδύνων, ἵνα δοξάζωμεν τὸν πανάγιον τόκον σου, εἰς σωτηρίαν τῶν ψυχῶν ἡμῶν.
</p>
<p style="" uuid="4f9a9467-0cd9-470f-94c2-f7107897c85e">
αρχή
</p>
<p style="red" uuid="">
Εἰς τὸ τέλος τοῦ Ὄρθρου
</p>
<p style="red" uuid="">
Θεοτοκίον Ἦχος α'
</p>
<p style="" uuid="d15e91f3-43f1-49fd-9ad2-8921c56c2b39">
Τὸν ἀμήτορα ἐν οὐρανῷ, ὑπὲρ ἔννοιαν καὶ ἀκοήν, ἐπὶ γῆς ἀπάτορα ἔτεκες. Αὐτὸν Θεοτόκε ἱκέτευε, ὑπὲρ τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="74bba7e7-5c2f-4bab-a0d8-473f7b47cb90">
Σὲ μεγαλύνομεν Θεοτόκε βοῶντες· Χαῖρε ἀδύτου φωτὸς νεφέλη, αὐτὸν βαστάσασα ἐν κόλποις, τῆς δόξης τὸν Κύριον.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="d9c49cba-141d-49e8-8b87-e77803b459d0">
Ἕκαστος ὅπου σῴζεται, ἐκεῖ δικαίως καὶ προστρέχει, καὶ ποία ἄλλη τοιαύτη καταφυγή, ὡς σὺ Θεοτόκε, σκέπουσα τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="cfeea3cf-db2b-4625-be1c-50209f8d39f8">
Ὅτι πάντων ὑπάρχεις, τῶν ποιημάτων ὑπερτέρα, ἀνυμνεῖν σε ἀξίως, μὴ εὐποροῦντες Θεοτόκε, δωρεὰν αἰτοῦμέν σε· ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="c3928d03-19e9-4b31-9523-e9e773ab1025">
Μήτηρ Θεοῦ Παναγία, τὸ τεῖχος τῶν Χριστιανῶν, ῥῦσαι λαόν σου συνήθως, κραυγάζοντά σοι ἐκτενῶς· Ἀντιτάχθητι αἰσχροῖς, καὶ ἀλαζόσι λογισμοῖς, ἵνα βοῶμέν σοι· Χαῖρε ἀειπάρθενε.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="363d946b-7473-493a-ac84-4edeca61a62c">
Μεγάλων χαρισμάτων ἁγνή, Παρθένε Θεομῆτορ σὺ ἠξιώθης, ὅτι ἔτεκες σαρκί, τὸν ἕνα τῆς Τριάδος, Χριστὸν τὸν ζωοδότην, εἰς σωτηρίαν τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="ab710290-3639-4b99-87fc-f458bd9d8ed8">
Ὁ καρπὸς τῆς γαστρός σου Θεόνυμφε, τοῖς ἀνθρώποις ἐδείχθη σωτηρίας πρόξενος· διό σε Θεοτόκον, γνώμῃ καὶ γλώσσῃ δοξάζοντες, οἱ πιστοὶ μεγαλύνομεν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="31df9c60-4519-4381-97c5-d91a823d4bba">
Παρθένε ἄχραντε, σῶσον ἡμᾶς ταῖς πρεσβείαις σου, κινοῦσα σπλάγχνα μητρικά, τῷ Υἱῷ σου καὶ Θεῷ ἡμῶν.
</p>
<p style="" uuid="6fe486dd-2d21-46bc-a53b-72c941abaa1c">
αρχή
</p>
</section>
<section name="friday">
<p style="red" uuid="">
ΠΑΡΑΣΚΕΥΗ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="953c64d4-1640-43fc-8db3-bbd7678b7b2b">
Ἀναρτηθέντα ὡς εἶδεν, ἐπὶ Σταυροῦ τὸν Ἀμνόν, ἡ ἄμωμος Παρθένος, θρηνῳδοῦσα ἐβόα· Γλυκύτατόν μου Τέκνον, τί τὸ καινόν, καὶ παράδοξον θέαμα; πῶς ὁ κατέχων τὰ πάντα ἐν τῇ δρακί, ἐπὶ ξύλου προσηλώθης σαρκὶ;
</p>
<p style="red" uuid="">
Θεοτοκίον Ἦχος β'
</p>
<p style="" uuid="8e86f2ff-2954-433b-b27d-4e40cec3166f">
Ὢ τῆς ἀγαθότητος τῆς σῆς! ὢ τῆς ὑπὲρ νοῦν εὐσπλαγχνίας! ὢ τῆς πολλῆς ἀνοχῆς, καὶ μακροθυμίας σου, Λόγε προάναρχε! ἡ Παρθένος ἐκραύγαζεν, ὀλοφυρομένη, πῶς ὁ ὢν ἀθάνατος, θανεῖν ἠγάπησας; μέγα τὸ μυστήριον βλέπω, ὅμως προσκυνῶ σου τὰ Πάθη, ἅπερ ἑκουσίως καθυπέμεινας.
</p>
<p style="red" uuid="">
Θεοτοκίον Ἦχος γ'
</p>
<p style="red" uuid="">
Μεγάλη τοῦ Σταυροῦ σου Κύριε
</p>
<p style="" uuid="1a353792-e10b-447d-9394-e3be720f56ea">
Ὁρῶσα τὸν ἐκ σοῦ τεχθέντα Παναμώμητε, κρεμάμενον ἐν ξύλῳ, ἠλάλαζες βοῶσα· Ποθεινότατόν μου Τέκνον, ποῦ σου ἔδυ τὸ κάλλος τὸ φωσφόρον, τοῦ καλλωπίσαντος, τῶν ἀνθρώπων τὸ γένος;
</p>
<p style="red" uuid="">
Θεοτοκίον Ἦχος δ'
</p>
<p style="" uuid="806669b9-d988-446d-9d98-1e3bd3568d05">
Ἰδών σε ὁ ἥλιος, καὶ ἡ σελήνη φιλάνθρωπε, ἐπὶ ξύλου κρεμάμενον, ἀκτῖνας ἀπέκρυψαν, τῆς δικαιοσύνης, Ἤλιε Χριστέ μου, καὶ τὰ θεμέλια τῆς γῆς, διεδονήθη φόβῳ τοῦ κράτους σου, ἡ Μήτηρ σου τὰ σπλάγχνα δέ, τιτρωσκομένη ἐβόα σοι· Ἰησοῦ ὑπεράγαθε, δόξα τῇ εὐσπλαγχνίᾳ σου.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="1e8dce0d-bff7-460c-a842-0bfd3d403f29">
Ὅλην ἀναλαβὼν τὴν ἐμήν, μορφὴν ὁ πλάστης καὶ Θεὸς ἐνεδύσατο, μορφῶσαι τὴν πρὶν πεσοῦσαν μορφὴν Ἀδὰμ βουληθείς, ἐν Σταυρῷ ὑψώθη, ὡς ὑπεύθυνος, ἑκὼν καὶ τὰς χεῖρας, προσηλωθεὶς νῦν ἰάσατο, τὰς πρὶν τῷ ξύλῳ, παρειμένας τῆς βρώσεως, ὃν ἡ Πάναγνος, θεωροῦσα ἠλάλαζε. Τίς ἐστιν ἡ τοσαύτη σου, Υἱέ μου ἀνείκαστος, μακροθυμία; οὐ φέρω, ἐπὶ Σταυροῦ ἀναρτώμενον, ὁρᾶν σε τὸν πάντα, τῇ δρακὶ διακρατοῦντα, Χριστὲ τὰ σύμπαντα.
</p>
<p style="red" uuid="">
Θεοτοκίον Ἦχος πλ. β'
</p>
<p style="red" uuid="">
Τριήμερος ἀνέστης Χριστὲ
</p>
<p style="" uuid="2076d1a1-5d96-48d4-81f0-f55a712f6d3d">
Ὁρῶσά σε ἡ Πάναγνος, ἐν ξύλῳ καθηλούμενον, ἀνεβόα· Ὦ Υἱέ μου καὶ Θεέ, τί τὸ παράδοξόν σου, καὶ ἄκουσμα τὸ ξένον, ὂ ὑπομένεις διὰ οἶκτον πολύν;
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="a8a1980d-6915-4468-85ed-ba7c79145244">
Ῥήματα ἐν τῷ τόκῳ σου Τέκνον, δι’ ὧν χαροποιὰ πρῴην ἤκουον, προσεδόκων, χαρᾶς ἐμπλησθῆναι, καὶ χαροποιῆσαι, ψυχὰς τεθλιμμένας, ταῦτα δὲ πρὸς λύπην μετετράπη, τῇ σταυρώσει σου ἐναργῶς τὰ πράγματα· ἡ λύπη γὰρ τήκει με, καὶ θανεῖν προῄρημαι, πληρούσης τῆς λύπης τὴν καρδίαν μου.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="b1b3430c-acd7-4dd9-8207-214399b5f82a">
Πάναγνος ὡς εἶδέ σε, Σταυρῶ κρεμάμενον ἐθελουσίως, κατανοοῦσά σου τὴν δυναστείαν, λύπῃ συνείχετο Χριστέ, καὶ ὀδυρομένη ἀνεβόα σοι· Τέκνον μή με λίπῃς τήν τεκοῦσάν σε· δός μοι λόγον Υἱέ μου, μή με σιγῶν παρέλθῃς, Λόγε Θεοῦ τὴν δούλην σου.
</p>
<p style="" uuid="32a5b7ca-ab97-4a09-ad16-af198e4a0fe5">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="red" uuid="">
Πανεύφημοι Μάρτυρες
</p>
<p style="" uuid="6c9474d1-1349-4e6b-bd56-37b84e2444c8">
Τὴν γεῦσιν τὴν πάλαι τοῦ Ἀδάμ, τὴν πικρὰν ἐγλύκανας, χολὴν καὶ ὄξος γευσάμενος, τέκνον γλυκύτατον, ὑψωθεὶς ἐν ξύλῳ, ὡς κριτὸς ὁ δίκαιος· διό με φαρμαχθεῖσαν τῷ πάθει σου, γλύκανον Δέσποτα, ἀναστὰς ὡς παντοδύναμος, ἡ Παρθένος ἔλεγε δακρύουσα.
</p>
<p style="red" uuid="">
Θεοτοκίον Ἦχος β'
</p>
<p style="red" uuid="">
Ὅτε ἐκ τοῦ ξύλου σε νεκρὸν
</p>
<p style="" uuid="e6fd947b-1d04-44f5-8dbd-bf637e824365">
Βότρυν τὸν παμπέπειρον Ἁγνή, ὃν ἀγεωργήτως ἐν μήτρᾳ ἐκυοφόρησας, ξύλῳ ὡς ἑώρακας, τοῦτον κρεμάμενον, θρηνῳδοῦσα ἠλάλαζες, καὶ ἔκραζες· Τέκνον, γλεῦκος ἐναπόσταξον, ὅπως ἡ μέθη ἀρθῇ, πᾶσα τῶν παθῶν Εὐεργέτα, δι' ἐμοῦ τῆς σὲ τετοκυίας, σοῦ τὴν εὐσπλαγχνίαν ἐνδεικνύμενος.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="7cf37794-abc9-4303-b454-6478ffd4003f">
Ὁ κόσμος ἠλεήθη Λόγε τῇ Σταυρώσει σου, ἡ κτίσις ἐφωτίσθη, τὰ ἔθνη σωτηρίαν εὗρον Δέσποτα, ἡ Πάναγνος ἐβόα· ἐγὼ δὲ νῦν τέτρωμαι, καθορῶσά σου τὸ ἑκούσιον πάθος.
</p>
<p style="red" uuid="">
Θεοτοκίον Ἦχος δ'
</p>
<p style="red" uuid="">
Ὁ ἐξ Ὑψίστου κληθεὶς
</p>
<p style="" uuid="e48d8aad-9cc2-47d8-9796-12709ee45883">
Μὴ ἐποδύρου μου Μῆτερ καθορῶσα, ἐν ξύλῳ κρεμάμενον, τὸν σὸν Υἱὸν καὶ Θεόν, τὸν ἐφ' ὑδάτων κρεμάσαντα, τὴν γῆν ἀσχέτως, καὶ πᾶσαν κτίσιν δημιουργήσαντα· καὶ γὰρ ἀναστήσομαι, καὶ δοξασθήσομαι, καὶ τὰ τοῦ ᾍδου βασίλεια, συντρίψω σθένει, καὶ ἀφανίσω τούτου τὴν δύναμιν, καὶ τοὺς δεσμίους ἐκλυτρώσομαι, τῆς αὐτοῦ κακουργίας ὡς εὔσπλαγχνος, καὶ Πατρὶ τῷ ἰδίῳ, προσαγάγω ὡς φιλάνθρωπος.
</p>
<p style="red" uuid="">
Θεοτοκίον Ἦχος πλ. α'
</p>
<p style="red" uuid="">
Χαίροις ἀσκητικῶν
</p>
<p style="" uuid="3fc2d10a-8fa3-45b3-9eb9-e541dfb7f24c">
Λόγχῃ σου τὴν πλευρὰν ὧ Υἱέ, ὀρυττομένην καθορῶσα τιτρώσκομαι, τῆς λύπης δεινῇ ῥομφαίᾳ, καὶ στεναγμὸν ἐκ ψυχῆς, προϊέναι ὅλως οὐ δεδύνημαι, ἡ Πάναγνος ἔλεγε, παρεστῶσα τῷ πάθει σου, καὶ τὴν σφαγήν σου, καθορῶσα τὴν ἄδικον, ἀνεξίκακε, ὑπεράγαθε Κύριε, ποῦ μοι τὰ εὐαγγέλια, βοῶσα σὺν δάκρυσι, ποῦ ὁ τὸ Χαῖρέ μοι λέξας; ποῦ ἡ λοχεία ἡ ἄφραστος; ποῦ Πέτρος ὁ φίλος; ἀλλὰ δόξα τῇ ἀφάτῳ μακροθυμίᾳ σου.
</p>
<p style="red" uuid="">
Θεοτοκίον Ἦχος πλ. β'
</p>
<p style="red" uuid="">
Τριήμερος ἀνέστης Χριστὲ
</p>
<p style="" uuid="230de12b-de82-44a7-a5a2-c683c80ff36a">
Παρίστατο τῷ ξύλῳ ποτέ, καιρῷ τῷ τῆς σταυρώσεως, ἡ Παρθένος, σὺν παρθένῳ μαθητῇ, καὶ κλαίουσα ἐβόα· Οἴμοι πῶς πάσχεις πάντων, Χριστὲ ὑπάρχων ἡ ἀπάθεια!
</p>
<p style="red" uuid="">
Θεοτοκίον Ἦχος Βαρὺς
</p>
<p style="red" uuid="">
Σήμερον γρηγορεῖ ὁ Ἰούδας
</p>
<p style="" uuid="67d78372-35d0-41e6-9848-044ae890eb93">
Τέτρωμαι τῇ ῥομφαίᾳ τῆς λύπης, ἐν Σταυρῷ καθορῶσά σε, τὸν ἐπὶ ὑδάτων τὴν γῆν στερεοῦντα, καὶ καθάπερ δέρριν ἐκτείναντα πόλον· βλέπω γὰρ γυμνὸν κατεσφαγμένον σε κρεμάμενον, καὶ θανεῖν Υἱέ μου νῦν, αἱροῦμαι παμφίλτατε, φρῖξον γῆ καὶ σείσθητι, ἔλεγεν ἡ Πάναγνος δακρύουσα.
</p>
<p style="red" uuid="">
Θεοτοκίον Ἦχος πλ. δ'
</p>
<p style="red" uuid="">
Οἱ Μάρτυρές σου Κύριε
</p>
<p style="" uuid="62793db3-3f37-47d7-ba7e-d087604f9e92">
Ὁρῶσά σε σταυρούμενον, καὶ θανατούμενον ἡ Θεοτόκος, Οἴμοι! ἐκραύγαζε, πῶς τὰς ὀδύνας φέρεις, γλυκύτατε Υἱὲ; βάλλει τὴν καρδίαν μου ἡ λόγχη σου, φλέγει δὲ τὰ σπλάγχνα μου τὸ πάθος σου, ὅμως ὑμνολογῶ σε· θέλων γὰρ ταῦτα πάσχεις, σῶσαι τὸν ἄνθρωπον.
</p>
<p style="" uuid="11c58970-d4b8-4c2c-b6ef-d3f42bcec0fb">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="2b53d365-5d0f-4c95-957a-b1338e4fb953">
Οἱ τὴν σὴν προστασίαν, κεκτημένοι Ἄχραντε, καὶ ταῖς σαῖς ἱκεσίαις, τῶν δεινῶν ἐκλυτρούμενοι, τῷ Σταυρῷ τοῦ Υἱοῦ σου, ἐν παντὶ φρουρούμενοι, κατὰ χρέος σὲ πάντες, εὐσεβῶς μεγαλύνομεν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="b71fe5a4-29e8-435b-b8d6-17cfdf7782bb">
Ὑπερδεδοξασμένη ὑπάρχεις, Θεοτόκε Παρθένε, ὑμνοῦμέν σε· διὰ γὰρ τοῦ Σταυροῦ τοῦ Υἱοῦ σου, κατεβλήθη ὁ ᾅδης, καὶ ὁ θάνατος τέθνηκε, νεκρωθέντες ἀνέστημεν, καὶ ζωῆς ἠξιώθημεν, τὸν Παράδεισον ἐλάβομεν, τὴν ἀρχαίαν ἀπόλαυσιν. Διὸ εὐχαριστοῦντες δοξολογοῦμεν, ὡς κραταιὸν Χριστὸν τὸν Θεὸν ἡμῶν, καὶ μόνον πολυέλεον.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="e47fe5a9-5d0d-4aa3-b1b2-4ab3b950c08a">
Ῥάβδον δυνάμεως κεκτημένοι, τὸν Σταυρὸν τοῦ Υἱοῦ σου Θεοτόκε, ἐν αὐτῷ καταβάλλομεν, τῶν ἐχθρῶν τὰ φρυάγματα, οἱ πόθῳ σε ἀπαύστως μεγαλύνοντες.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="9c9f3573-f193-4d4a-b119-e7fa1091719f">
Παρθένε πανάμωμε, Μήτηρ Χριστοῦ τοῦ Θεοῦ, ῥομφαία διῆλθέ σου, τὴν παναγίαν ψυχήν, ἡνίκα σταυρούμενον, ἔβλεψας ἑκουσίως, τὸν Υἱὸν καὶ Θεόν σου, ὃν περ εὐλογημένη, δυσωποῦσα μὴ παύσῃ, συγχώρησιν πταισμάτων, ἡμῖν δωρήσασθαι.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="a6e52955-83e8-4b46-b05c-5f5799938a3d">
Τῷ Σταυρῷ τοῦ Υἱοῦ σου Θεοχαρίτωτε, τῶν εἰδώλων ἡ πλάνη, πᾶσα κατήργηται, καὶ τῶν δαιμόνων ἡ ἰσχύς, καταπεπάτηται· διὰ τοῦτο οἱ πιστοί, κατὰ χρέος σὲ ἀεί, ὑμνοῦμεν καὶ εὐλογοῦμεν, καὶ Θεοτόκον κυρίως, ὁμολογοῦντες μεγαλύνομεν.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="b371a18a-73a4-45fa-9cb5-5047daab7b28">
Θεοτόκε Παρθένε, ἱκέτευε τὸν Υἱόν σου, τὸν ἑκουσίως προσπαγέντα ἐν Σταυρῷ, καὶ τὸν κόσμον ἐκ πλάνης ἐλευθερώσαντα, Χριστὸν τὸν Θεὸν ἡμῶν, τοῦ ἐλεῆσαι τάς ψυχὰς ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="cf54513b-7d99-417e-b8c7-e38be22e0b2e">
Τὸν σταυρωθέντα ὑπὲρ ἡμῶν, Χριστὸν τὸν Θεόν, καὶ καθελόντα τοῦ θανάτου τὸ κράτος, ἀπαύστως ἱκέτευε, Θεοτόκε Παρθένε, ἵνα σώσῃ τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="84f540bb-a999-4b86-b763-32b0fb94c954">
Τὸν ἀμνὸν καὶ ποιμένα, καὶ Σωτῆρα τοῦ κόσμου, ἐν τῷ Σταυρῶ θεωροῦσα, ἡ Τεκοῦσα, ἔλεγε δακρύουσα· ὁ μὲν κόσμος ἀγάλλεται, δεχόμενος τὴν λύτρωσιν, τὰ δὲ σπλάγχνα μου φλέγονται, ὁρώσης σου τὴν σταύρωσιν, ἣν ὑπὲρ πάντων ὑπομένεις, ὁ Υἱὸς καὶ Θεός μου.
</p>
<p style="" uuid="e272432d-076f-4963-b7ea-ca4ce117c81c">
αρχή
</p>
<p style="red" uuid="">
Εἰς τὸ τέλος τοῦ Ὄρθρου
</p>
<p style="red" uuid="">
Θεοτοκίον Ἦχος α'
</p>
<p style="" uuid="7d43d3d9-25a8-4536-acb4-6eff798f9f4e">
Ἄχραντε Θεοτόκε, ἡ ἐν οὐρανοῖς, καὶ ἐπὶ γῆς δοξολογουμένη, χαῖρε Νύμφη ἀνύμφευτε.
</p>
<p style="red" uuid="">
Θεοτοκίον Ἦχος β'
</p>
<p style="" uuid="d8095d14-554b-4a7d-ab7f-6b37fe4c792b">
Σὲ μεγαλύνομεν Θεοτόκε βοῶντες· Χαῖρε ἡ ῥάβδος, ἐξ ἧς ἀσπόρως Θεὸς βλαστήσας, ἀνεῖλεν ἐν ξύλῳ τὸν θάνατον.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="4bcd13be-8c77-4125-9316-62b311ea275b">
Καταφυγὴ καὶ δύναμις ἡμῶν Θεοτόκε, ἡ κραταιὰ βοήθεια τοῦ κόσμου, ταῖς πρεσβείαις σου σκέπε τοὺς δούλους σου, ἀπὸ πάσης ἀνάγκης, μόνη Εὐλογημένη.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="abe5cee9-63dc-4e4e-b9ea-4971299ee964">
Σὲ μεγαλύνομεν Θεοτόκε, βοῶντες· Σὺ εἶ τὸ ὄρος, ἐξ οὗ ἀρρήτως ἐτμήθη λίθος, καὶ πύλας τοῦ ᾅδου συνέτριψε.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="f4de83ab-9ddf-44ea-a587-67ce4e90b382">
Ὁ ἐκ Παρθένου, ἀνατείλας τῷ κόσμῳ, Χριστὲ ὁ Θεός, υἱοὺς φωτὸς δι' αὐτῆς ἀναδείξας, ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="d6cbcc83-97dd-4d43-b124-3ffb871aaf09">
Τὸν πρὸ αἰώνων ἐκ Πατρός, ἄνευ Μητρὸς γεννηθέντα, Υἱὸν καὶ Λόγον τοῦ Θεοῦ, ἐπ' ἐσχάτων τῶν χρόνων, ἐκύησας σεσαρκωμένον, ἐξ ἁγνῶν αἱμάτων σου, Θεοκυῆτορ ἄνευ ἀνδρός, ὃν αἴτησαι δωρήσασθαι ἡμῖν, ἁμαρτιῶν ἄφεσιν πρὸ τοῦ τέλους.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="0d21b42e-8150-4eb5-bf4f-52ae86174555">
Λύτρωσαι Θεοτόκε, τῶν συνεχουσῶν ἡμᾶς ἁμαρτιῶν, ὅτι ἄλλην ἐλπίδα, οἱ πιστοὶ οὐκ ἔχομεν, εἰμὴ σέ, καὶ τὸν ἐκ σοῦ τεχθέντα Θεόν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="9887a663-bafb-4805-97bb-f4df5ce7ba5a">
Ὁ καρπὸς τῆς κοιλίας σου Ἄχραντε, τῶν Προφητῶν ὑπάρχει, καὶ τοῦ νόμου τὸ πλήρωμα· διό σε Θεοτόκον, ἐν ἐπιγνώσει δοξάζοντες, εὐσεβῶς μεγαλύνομεν.
</p>
<p style="" uuid="7604f267-9b22-4f5e-bc39-d4bca3c7148e">
αρχή
</p>
</section>
<section name="saturday">
<p style="red" uuid="">
ΣΑΒΒΑΤΟΝ
</p>
<p style="red" uuid="">
Στιχηρὰ Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="cb7cc43b-f76b-4db0-94ef-846bba4037fb">
Τὴν παγκόσμιον δόξαν, τὴν ἐξ ἀνθρώπων σπαρεῖσαν, καὶ τὸν Δεσπότην τεκοῦσαν, τὴν ἐπουράνιον πύλην, ὑμνήσωμεν Μαρίαν τὴν παρθένον, τῶν Ἀσωμάτων τὸ ᾆσμα, καὶ τῶν πιστῶν τὸ ἐγκαλλώπισμα. Αὕτη γὰρ ἀνεδείχθη οὐρανός, καὶ ναὸς τῆς θεότητος. Αὕτη τὸ μεσότοιχον τῆς ἔχθρας καθελοῦσα, εἰρήνην ἀντεισῆξε, καὶ τὸ βασίλειον ἠνέῳξε. Ταύτην οὖν κατέχοντες, τῆς πίστεως τὴν ἄγκυραν, ὑπέρμαχον ἔχομεν, τὸν ἐξ αὐτῆς τεχθέντα Κύριον. Θαρσείτω τοίνυν, θαρσείτω λαὸς τοῦ Θεοῦ· καὶ γάρ αὐτὸς πολεμήσει τοὺς ἐχθρούς, ὡς παντοδύναμος.
</p>
<p style="red" uuid="">
Θεοτοκίον Ἦχος β'
</p>
<p style="" uuid="1bd25998-2ff6-4b0e-964e-22256e46873a">
Παρῆλθεν ἡ σκιὰ τοῦ νόμου, τῆς χάριτος ἐλθούσης· ὡς γὰρ ἡ βάτος οὐκ ἐκαίετο καταφλεγομένη, οὕτω Παρθένος ἔτεκες, καὶ Παρθένος ἔμεινας, ἀντὶ στύλου πυρός, δικαιοσύνης ἀνέτειλεν Ἥλιος, ἀντὶ Μωϋσέως Χριστός, ἡ σωτηρία τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="aade9524-43bd-43e4-aaaf-f1f8ab2d7656">
Πῶς μὴ θαυμάσωμεν, τὸν θεανδρικόν σου τόκον Πανσεβάσμιε; πεῖραν γὰρ ἀνδρός, μὴ δεξαμένη Πανάμωμε, ἔτεκες ἀπάτορα, Υἱὸν ἐν σαρκί, τὸν πρὸ αἰώνων ἐκ Πατρός, γεννηθέντα ἀμήτορα, μηδαμῶς ὑπομείναντα τροπήν, ἢ φυρμόν, ἢ διαίρεσιν, ἀλλ' ἑκατέρας οὐσίας τὴν ἰδιότητα, σῴαν φυλάξαντα. Διὸ Μητροπάρθενε Δέσποινα, αὐτόν ἱκέτευε σωθῆναι, τὰς ψυχὰς τῶν ὀρθοδόξως, Θεοτόκον ὁμολογούντων σε.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="14a58d87-fa65-470a-8a7f-f2f34c8d9b54">
Ὁ διὰ σὲ θεοπάτωρ Προφήτης Δαυΐδ, μελῳδικῶς περὶ σοῦ προανεφώνησε, τῷ μεγαλεῖά σοι ποιήσαντι. Παρέστη ἡ βασίλισσα ἐκ δεξιῶν σου. Σὲ γὰρ Μητέρα πρόξενον ζωῆς ἀνέδειξεν, ὁ ἀπάτωρ ἐκ σοῦ ἐνανθρωπῆσαι εὐδοκήσας Θεός, ἵνα τὴν ἑαυτοῦ ἀναπλάσῃ εἰκόνα, φθαρεῖσαν τοῖς πάθεσι, καὶ τὸ πλανηθέν, ὀρειάλωτον εὑρὼν πρόβατον, τοῖς ὤμοις ἀναλαβών, τῷ Πατρὶ προσαγάγῃ, καὶ τῷ ἰδίῳ θελήματι, ταῖς οὐρανίαις συνάψῃ Δυνάμεσι, καὶ σώσῃ Θεοτόκε τὸν κόσμον Χριστός, ὁ ἔχων τὸ μέγα, καὶ πλούσιον ἔλεος.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="73694798-b097-4ce4-a7b9-d0b524e0a324">
Ἐν τῇ Ἐρυθρᾷ θαλάσσῃ, τῆς ἀπειρογάμου Νύμφης, εἰκὼν διεγράφη ποτέ. Ἐκεῖ Μωϋσῆς διαιρέτης τοῦ ὕδατος, ἐνθάδε Γαβριὴλ ὑπηρέτης τοῦ θαύματος, τότε τὸν βυθόν ἐπέζευσεν ἀβρόχως Ἰσραήλ, νῦν δὲ τὸν Χριστὸν ἐγέννησεν ἀσπόρως ἡ Παρθένος, ἡ θάλασσα μετὰ τὴν πάροδον τοῦ Ἰσραήλ, ἔμεινεν ἄβατος, ἡ Ἄμεμπτος μετὰ τὴν κύησιν τοῦ Ἐμμανουήλ, ἔμεινεν ἄφθορος, ὁ ὢν καὶ προών, καὶ φανεὶς ὡς ἄνθρωπος, Θεὸς ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="001856e8-a13b-453b-ae46-b35fa71ec283">
Τίς μὴ μακαρίσει σε, παναγία Παρθένε; τίς μὴ ἀνυμνήσει σου, τὸν ἀλόχευτον τόκον· ὁ γὰρ ἀχρόνως ἐκ, Πατρός, ἐκλάμψας Υἱὸς μονογενής, ὁ αὐτὸς ἐκ σοῦ τῆς Ἁγνῆς προῆλθεν, ἀφράστως σαρκωθείς, φύσει Θεὸς ὑπάρχων, καὶ φύσει γενόμενος ἄνθρωπος δι' ἡμᾶς, οὐκ εἰς δυάδα προσώπων τεμνόμενος, ἀλλ' ἐν δυάδι φύσεων, ἀσυγχύτως γνωριζόμενος. Αὐτὸν ἱκέτευε σεμνὴ Παμμακάριστε, ἐλεηθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="6210603e-223b-4c8e-8c7d-ffc4326a18b5">
Μήτηρ μὲν ἐγνώσθης, ὑπὲρ φύσιν Θεοτόκε, ἔμεινας δὲ Παρθένος, ὑπὲρ λόγον καὶ ἔννοιαν, καὶ τὸ θαῦμα τοῦ τόκου σου, ἑρμηνεῦσαι γλῶσσα οὐ δύναται· παραδόξου γὰρ οὔσης τῆς συλλήψεως Ἁγνή, ἀκατάληπτός ἐστιν ὁ τρόπος τῆς κυήσεως· ὅπου γὰρ βούλεται Θεός, νικᾶται φύσεως τάξις. Διό σε πάντες Μητέρα τοῦ Θεοῦ γινώσκοντες, δεόμεθά σου ἐκτενῶς, πρέσβευε, τοῦ σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="5713bac1-49c0-4605-ad33-053ae1d1af88">
Ὁ Βασιλεὺς τῶν οὐρανῶν, διὰ φιλανθρωπίαν, ἐπὶ τῆς γῆς ὤφθη, καὶ τοῖς ἀνθρώποις συνανεστράφη· ἐκ Παρθένου γὰρ ἁγνῆς, σάρκα προσλαβόμενος, καὶ ἐκ ταύτης προελθών, μετὰ τῆς προσλήψεως, εἷς ἐστιν Υἱός, διπλοῦς τὴν φύσιν, ἀλλ' οὐ τὴν ὑπόστασιν· διὸ τέλειον αὐτὸν Θεόν, καὶ τέλειον ἄνθρωπον, ἀληθῶς κηρύττοντες, ὁμολογοῦμεν Χριστὸν τὸν Θεὸν ἡμῶν, ὃν ἱκέτευε, Μῆτερ ἀνύμφευτε, ἐλεηθῆναι τὰς ψυχὰς ἡμῶν.
</p>
<p style="" uuid="0391e1ae-d751-4c7a-aacb-0997234a4c3c">
αρχή
</p>
<p style="red" uuid="">
Ἀπόστιχα Τοῦ Ἑσπερινοῦ
</p>
<p style="red" uuid="">
Θεοτοκίον Ἦχος α'
</p>
<p style="" uuid="cb328d64-e13d-4cc3-b983-49efdb0052a8">
Χαίροις παρ' ἡμῶν ἁγία Θεοτόκε Παρθένε, τὸ σεπτὸν κειμήλιον ἁπάσης τῆς οἰκουμένης, ἡ λαμπὰς ἡ ἄσβεστος, τὸ χωρίον τοῦ ἀχωρήτου, ὁ ναὸς ὁ ἀκατάλυτος. Χαίροις ἐξ ἧς Ἀμνὸς ἐτέχθη, ὁ αἴρων τὴν ἁμαρτίαν τοῦ κόσμου.
</p>
<p style="red" uuid="">
Θεοτοκίον Ἦχος β'
</p>
<p style="" uuid="bb112e4a-ac31-442d-8eeb-7127287365d3">
Τὴν πᾶσαν ἐλπίδα μου, εἰς σὲ ἀνατίθημι, Μήτηρ τοῦ φωτός, φύλαξόν με ὑπὸ τὴν σκέπην σου.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="2a6c82f2-52fc-44f7-b21e-a141d40452c1">
Ἐν γυναιξὶν ἁγία Θεοτόκε, Μήτηρ ἀνύμφευτε, πρέσβευε ὃν ἔτεκες, Βασιλέα καὶ Θεόν, ἵνα σώσῃ ἡμᾶς ὡς φιλάνθρωπος.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="ff15e6b8-c023-49e3-b865-0630d695b109">
Ἔχοντές σε Θεοτόκε, ἐλπίδα καὶ προστασίαν, ἐχθρῶν ἐπιβουλὰς οὐ πτοούμεθα, ὅτι σῴζεις τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="400d5bf5-608b-4f7f-95b3-a84ed11ec2e5">
Σὲ δυσωποῦμεν, ὡς Θεοῦ Μητέρα. Εὐλογημένη, πρέσβευε σωθῆναι ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="c30fa8a1-95a3-4f7a-842b-f51a1d3355f1">
Πρεσβείαις τῆς Τεκούσης σε, Χριστὲ καὶ τῶν Μαρτύρων σου, Ἀποστόλων Προφητῶν Ἱεραρχῶν, ὁσίων καὶ Δικαίων, καὶ πάντων τῶν Ἁγίων, τοὺς κοιμηθέντας δούλους σου ἀνάπαυσον.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="52c6d375-9743-478f-81ea-08b4f81d5b69">
Ὄρος θεῖον ἅγιον, εἶδέ σε ὁ Δανιήλ, καὶ Ἡσαΐας δὲ ὁ σοφός, Μητέρα Θεοῦ ἐκήρυξέ σε Σεμνή, Θεὸν ἐν σαρκὶ χωρήσασαν, τὸν Ἀδὰμ πλαστουργήσαντα, ὃν τὰ Χερουβείμ ἐτρόμαξαν σαρκούμενον, ὑμνοῦντα καὶ δοξάζοντα, ἀσιγήτῳ τρισαγίᾳ φωνῇ, ἀλλὰ τοῦτον αἴτησαι, σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="cec21dcb-c83e-4ce6-920b-c0978e67a31c">
Ἁγνὴ Παρθένε, τοῦ Λόγου πύλη, τοῦ Θεοῦ ἡμῶν Μήτηρ, ἱκέτευε σωθῆναι ἡμᾶς.
</p>
<p style="" uuid="96da9b03-dfc4-4a6c-8210-28b5c9159e42">
αρχή
</p>
<p style="red" uuid="">
Εἰς τό, Θεὸς Κύριος
</p>
<p style="red" uuid="">
Θεοτοκίον Ἦχος α'
</p>
<p style="" uuid="96bffe8d-6452-48d0-9d70-981f83c4323e">
Τοῦ Γαβριὴλ φθεγξαμένου, σοι Παρθένε τὸ Χαῖρε, σὺν τῇ φωνῇ ἐσαρκοῦτο, ὁ τῶν ὅλων Δεσπότης, ἐν σοὶ τῇ ἁγίᾳ κιβωτῷ, ὡς ἔφη ὁ δίκαιος Δαυΐδ, ἐδείχθης πλατυτέρα τῶν οὐρανῶν, βαστάσασα τὸν Κτίστην σου. Δόξα τῷ ἐνοικήσαντι ἐν σοί, δόξα τῷ προελθόντι ἐκ σοῦ, δόξα τῷ ἐλευθερώσαντι ἡμᾶς, διὰ τοῦ τόκου σου.
</p>
<p style="red" uuid="">
Θεοτοκίον Ἦχος β'
</p>
<p style="" uuid="2461fd48-acf8-4d88-b4fc-376d7d7dc5d3">
Πάντα ὑπὲρ ἔννοιαν, πάντα ὑπερένδοξα, τὰ σὰ Θεοτόκε μυστήρια, τῇ ἁγνείᾳ ἐσφραγισμένη, καὶ παρθενίᾳ φυλαττομένη, Μήτηρ ἐγνώσθης ἀψευδής, Θεὸν τεκοῦσα ἀληθινόν. Αὐτὸν ἱκέτευε, σωθῆναι τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος γ'
</p>
<p style="" uuid="63f5554c-ddb4-44df-bd52-a259427b675a">
Σὲ τὴν μεσιτεύσασαν τὴν σωτηρίαν, τοῦ γένους ἡμῶν, ἀνυμνοῦμεν Θεοτόκε Παρθένε, ἐν τῇ σαρκὶ γὰρ τῇ ἐκ σοῦ προσληφθείσῃ, ὁ Υἱός σου καὶ Θεὸς ἡμῶν, τὸ διὰ Σταυροῦ καταδεξάμενος πάθος, ἐλυτρώσατο ἡμᾶς, ἐκ φθορᾶς ὡς Φιλάνθρωπος.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="8799bdd0-c2fc-4e7a-96ba-f9890b7319b0">
Τὸ ἀπ' αἰῶνος ἀπόκρυφον, καὶ Ἀγγέλοις ἄγνωστον Μυστήριον, διὰ σοῦ Θεοτόκε, τοῖς ἐπὶ γῆς πεφανέρωται, Θεὸς ἐν ἀσυγχύτῳ, ἑνώσει σαρκούμενος, καὶ Σταυρὸν ἑκουσίως, ὑπὲρ ἡμῶν καταδεξάμενος, δι' οὗ ἀναστήσας τὸν πρωτόπλαστον, ἔσωσεν ἐκ θανάτου τὰς ψυχὰς ἡμῶν.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="6ebf1d8a-1afe-416a-9816-04bed60bf0c2">
Χαῖρε πύλη Κυρίου ἡ ἀδιόδευτος, χαῖρε σκέπη καὶ προστασία τῶν προστρεχόντων εἰς σέ, χαῖρε ἀχείμαστε λιμήν, καὶ ἀπειρόγαμε, ἡ τεκοῦσα ἐν σαρκί, τὸν Ποιητήν σου καὶ Θεόν, πρεσβεύουσα μὴ ἐλλείπῃς, ὑπὲρ τῶν ἀνυμνούντων, καὶ προσκυνούντων τὸν τόκον σου.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="933e759a-236c-4e7a-b555-825857788df8">
Προϊστορεῖ ὁ Γεδεών, τὴν σύλληψιν, καὶ ἑρμηνεύει ὁ Δαυΐδ, τὸν τόκον σου Θεοτόκε· κατέβη γὰρ ὡς ὑετὸς ἐπὶ πόκον, ὁ Λόγος ἐν τῇ γαστρί σου, καὶ ἐβλάστησας ἄνευ σπορᾶς, γῆ ἁγία, τοῦ κόσμου τὴν σωτηρίαν, Χριστὸν τὸν Θεόν, ἡ Κεχαριτωμένη.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="5cca1f0d-7c48-4f51-89a7-cd727ce1c776">
Ὡς τῆς ἡμῶν ἀναστάσεως θησαύρισμα, τοὺς ἐπὶ σοὶ πεποιθότας Πανύμνητε, ἐκ λάκκου καὶ βυθοῦ πταισμάτων ἀνάγαγε· σὺ γὰρ τοὺς ὑπευθύνους τῇ ἁμαρτίᾳ, ἔσωσας τεκοῦσα τὴν σωτηρίαν, ἡ πρὸ τόκου Παρθένος, καὶ ἐν τόκῳ Παρθένος, καὶ μετὰ τόκον πάλιν οὖσα Παρθένος.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="b4dfbe9b-ff77-4be6-a172-0c99f765015a">
Ὁ δι' ἡμᾶς γεννηθεὶς ἐκ Παρθένου, καὶ σταύρωσιν ὑπομείνας ἀγαθέ, ὁ θανάτῳ τὸν θάνατον σκυλεύσας, καὶ ἔγερσιν δείξας ὡς Θεός, μὴ παρίδῃς οὓς ἔπλασας τῇ χειρί σου, δεῖξον τὴν φιλανθρωπίαν σου ἐλεῆμον, δέξαι τὴν Τεκοῦσάν σε Θεοτόκον, πρεσβεύουσαν ὑπὲρ ἡμῶν, καὶ σῶσον Σωτὴρ ἡμῶν, λαὸν ἀπεγνωσμένον.
</p>
<p style="" uuid="16d0a7df-9bb3-439d-8ce2-6ff95fc2bb68">
αρχή
</p>
<p style="red" uuid="">
Εἰς τὸ τέλος τοῦ Ὄρθρου
</p>
<p style="red" uuid="">
Θεοτοκίον Ἦχος α'
</p>
<p style="" uuid="b42a7635-13dc-4870-b480-fc1bf7f37de4">
Τὸν ἀμήτορα ἐν οὐρανῷ, ὑπὲρ ἔννοιαν καὶ ἀκοήν, ἐπὶ γῆς ἀπάτορα ἔτεκες. Αὐτὸν Θεοτόκε ἱκέτευε, ὑπὲρ τῶν ψυχῶν ἡμῶν.
</p>
<p style="red" uuid="">
Θεοτοκίον Ἦχος β'
</p>
<p style="" uuid="1d111ce0-391d-4686-8718-531a58d8efe2">
Μήτηρ ἁγία, ἡ τοῦ ἀφράστου φωτός, ἀγγελικοῖς σε ὕμνοις τιμῶντες, εὐσεβῶς μεγαλύνομεν.
</p>
<p style="red" uuid="">
Ἐὰν 	δὲ τύχῃ Ἀλληλούϊα, 	ἐν οἰῳδήποτε
</p>
<p style="red" uuid="">
Ἤχῳ, 	λέγονται ταῦτα. 	Ἦχος β'
</p>
<p style="" uuid="0c9ea696-ad5f-4704-98ba-a9d366a95a19">
Ἀπόστολοι, 	Μάρτυρες καὶ Προφῆται 	Ἱεράρχαι, Ὅσιοι, 	καὶ Δίκαιοι, 	οἱ καλῶς τὸν 	ἀγῶνα τελέσαντες, 	καὶ τὴν Πίστιν 	τηρήσαντες, παρρησίαν 	ἔχοντες, πρὸς 	τὸν Σωτῆρα, ὑπὲρ 	ἡμῶν αὐτὸν 	ὡς ἀγαθόν, 	Θεὸν ἱκετεύσατε 	σωθῆναι, δεόμεθα 	τὰς ψυχὰς ἡμῶν.
</p>
<p style="" uuid="87bc8547-09ac-4d3e-b0ff-f182c03b6ce2">
Δόξα... 	Νεκρώσιμον
</p>
<p style="" uuid="2b20220a-1241-405c-9600-5bfb7a75f4f6">
Μνήσθητι Κύριε, 	ὡς Ἀγαθὸς τῶν 	δούλων σου, καὶ 	ὅσα ἐν βίῳ ἥμαρτον, 	συγχώρησον· οὐδεὶς 	γὰρ ἀναμάρτητος, 	εἰ μὴ σὺ 	ὁ δυνάμενος, καὶ 	τοῖς μεταστᾶσι, 	δοῦναι τήν 	ἀνάπαυσιν.
</p>
<p style="" uuid="52341143-b80c-4551-934f-0ccc64d3b67d">
Καὶ νῦν... 	Θεοτοκίον
</p>
<p style="" uuid="1339d123-95bc-4fdf-9539-4d858ffa9b3b">
Μήτηρ ἁγία, 	ἡ τοῦ ἀφράστου Φωτός, 	ἀγγελικοῖς σε ὕμνοις 	τιμῶντες, εὐσεβῶς 	μεγαλύνομεν. Θεοτοκίον Ἦχος γ'
</p>
<p style="" uuid="e8ec8e04-66f0-46f3-936c-a86af819c691">
Προφῆται προεκήρυξαν, Ἀπόστολοι ἐδίδαξαν, Μάρτυρες ὡμολόγησαν, καὶ ἡμεῖς ἐπιστεύσαμεν, Θεοτόκον σε κυρίως ὑπάρχουσαν· διὸ καὶ μεγαλύνομεν, τὸν τόκον σου τὸν ἄφραστον.
</p>
<p style="red" uuid="">
Θεοτοκίον Ἦχος δ'
</p>
<p style="" uuid="6c61b914-b52b-4b7c-aa11-b554562b1295">
Σὲ μεγαλύνομεν Θεοτόκε, βοῶντες· Σὺ εἶ ἡ βάτος, ἐν ᾗ ἀφλέκτως Μωσῆς, κατεῖδεν ὡς φλόγα, τὸ πῦρ τῆς θεότητος.
</p>
<p style="red" uuid="">
Θεοτοκίον Ἦχος πλ. α'
</p>
<p style="" uuid="43aea884-3c3f-4b48-b71c-519b98b785f8">
Ὁ ἐκ Παρθένου, ἀνατείλας τῷ κόσμῳ, Χριστὲ ὁ Θεός, υἱοὺς φωτὸς δι' αὐτῆς ἀναδείξας, ἐλέησον ἡμᾶς.
</p>
<p style="red" uuid="">
Θεοτοκίον Ἦχος πλ. β'
</p>
<p style="" uuid="5260e1ea-339a-4ff8-9b62-541ec384c0c2">
Τὸν πρὸ αἰώνων ἐκ Πατρός, ἄνευ Μητρὸς γεννηθέντα, Υἱὸν καὶ Λόγον τοῦ Θεοῦ, ἐπ' ἐσχάτων τῶν χρόνων, ἐκύησας σεσαρκωμένον, ἐξ ἁγνῶν αἱμάτων σου, Θεοκυῆτορ ἄνευ ἀνδρός, ὃν αἴτησαι δωρήσασθαι ἡμῖν, ἁμαρτιῶν ἄφεσιν πρὸ τοῦ τέλους.
</p>
<p style="red" uuid="">
Θεοτοκίον Ἦχος Βαρὺς
</p>
<p style="" uuid="bf5bc4ca-e97a-46b8-9641-6df6ed6c2387">
Χαῖρε, ἡ τὸν ἀχώρητον ἐν οὐρανοῖς, χωρήσασα ἐν μήτρᾳ σου, χαῖρε Παρθένε, τῶν Προφητῶν τὸ κήρυγμα, ἐξ ἧς ἔλαμψεν ὁ Ἐμμανουήλ, χαῖρε Μήτηρ Χριστοῦ τοῦ Θεοῦ.
</p>
<p style="red" uuid="">
Θεοτοκίον Ἦχος πλ. δ'
</p>
<p style="" uuid="ced63ddc-ef93-4d7e-ab68-297ed5075ffa">
Παρθένε ἄχραντε, σῶσον ἡμᾶς ταῖς πρεσβείαις σου, κινοῦσα σπλάγχνα μητρικά, τῷ Υἱῷ σου καὶ Θεῷ ἡμῶν.
</p>
<p style="" uuid="d87a19a3-b197-47dc-976a-df3d7e1bc3d3">
αρχή
</p>
</section>
</text>
</document>
