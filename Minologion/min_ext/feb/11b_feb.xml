<?xml version="1.0" encoding="UTF-8"?>
<document book="min_ext" part="feb" name="11b_feb" title="Ἀκολουθία τοῦ Ἰερομάρτυρος Βλασίου">
ΦΕΒΡΟΥΑΡΙΟΥ 11  ΒΛΑΣΙΟΥ ΙΕΡΟΜΑΡΤ
ΦΕΒΡΟΥΑΡΙΟΥ 11  ΒΛΑΣΙΟΥ ΙΕΡΟΜΑΡΤΥΡΟΣ ΑΚΟΛΟΥΘΙΑ

ΜΙΚΡΟΣ ΕΣΠΕΡΙΝΟΣ

Προσόμοια. Ἦχος α΄. Πανεύφημοι Μάρτυρες
Μαρτύρων τὴν εὔκλειαν τρανῶς, κηρύττων ὦ Βλάσιε, ὡς Ἱεράρχης θεόληπτος, ταύτην  κεκλήρωσαι, εὐκλεῶς ἀθλήσας, διὰ πόθον ἔνθεον, Χριστοῦ τοῦ Βασιλέως τῆς κτίσεως  ὃν νῦν ἱκέτευε, δωρηθῆναι ταῖς ψυχαῖς ἡμῶν, τὴν εἰρήνην καὶ τὸ μέγα ἔλεος.  [Δίς]

Ἐδείχθης ὦ Βλάσιε τερπνόν, δοχεῖον τοῦ Πνεύματος, δι’ ἀρετῆς ὅθεν χρίσμασι, ὅλως  ἠγλάϊσαι τῆς ἀρχιερωσύνης, ταύτην δὲ ἐπέχρωσας, στολὴν τοῦ μαρτυρίου ἐν αἵματι·  διὸ ἱκέτευε, δωρηθῆναι ταῖς ψυχαῖς ἡμῶν, τὴν εἰρήνην καὶ τὸ μέγα ἔλεος.

Νομίμως Κυρίῳ λειτουργῶν, καὶ τοὺς νόμους Βλάσιε, αὐτοῦ διδάσκων ὡς ἔννομος,  νομίμως ἤθλησας, καὶ διπλοὺς στεφάνους, ἐννόμως ἀπείληφας, νομίμως ἐκτελέσας  ἀμφότερα· διὸ ἱκέτευε, δωρηθῆναι ταῖς ψυχαῖς ἡμῶν, τὴν εἰρήνην καὶ τὸ μέγα  ἔλεος.

Δόξα. Ἦχος πλ. Β`.
Ἐκ τῆς νοητῆς ἀμπέλου Χριστοῦ τοῦ Θεοῦ ἡμῶν, βλαστὸς ὡραιότατος βλαστήσας  ἱερώτατε Βλάσιε· ἀθανασίας βότρυας τὴν πίστει ἐξηνθησας· καὶ ὡς οἶνον ἀμβροσίας  ἐν καιρῷ τοῦ μαρτυρίου τὸ αἷμά σου, ἐξεχεας· δι’ οὗ καὶ κατηύφρανας πᾶσαν τὴν  ἐκκλησίαν, ἐπαξίως γεραίρουσα τὴν μνήμην σου.

Καὶ νῦν. Θεοτοκίον.
Θεοτόκε σὺ ἡ ἄμπελος ἡ ἀληθινή, ἡ βλαστήσασα τὸν καρπὸν τῆς ζωῆς· σὲ ἱκετεύομεν  πρέσβευε Δέσποινα, μετὰ τοῦ Ἱεράρχου καὶ πάντων τῶν Ἁγίων, ἐλεηθῆναι τάς ψυχὰς  ἡμῶν.

Φῶς ἱλαρόν.
Προκείμενον.

Ἀπόστιχα. Ἦχος β`. Οἶκος τοῦ Ἐφραθᾶ.
Ὕμνοις σου τὴν σεπτήν, καὶ λαμπροφόρον μνήμην τελοῦντες Ἱεράρχα, ὦ Βλάσιε  θέοφρον, διὸ ἡμᾶς νῦν φύλαττε.

Στίχ:  Δίκαιος ὡς φοῖνιξ ἀνθήσει…
Ὢ θαύματος φρικτοῦ, ὢ τεραστίου ξένου, εἰκόνες γὰρ Ἁγίων, ἰάσεις ἐκτελοῦσι, καὶ  θαύματα παράδοξα.

Στίχ.:  Θαυμαστὸς ὁ Θεὸς ἐν τοῖς Ἁγίοις Αὐτοῦ…
Στίφη νῦν τῶν πιστῶν, καὶ εὐσεβῶν χορείαι, ἀσπάσασθε προθύμως, τοῦ θείου νῦν  Βλασίου, εἰκόνα τὴν σεβάσμιον.

Δόξα. Καὶ νῦν. Θεοτοκίον.
Πάγχρυσε κιβωτέ, καὶ μανναδόχε στάμνε, Μαρία Θεοτόκε, τὸν σὸν Υἱὸν δυσώπει, τοῦ  σῶσαι τάς ψυχὰς ἡμῶν.

Ἀπολυτίκιον. Ἦχος πλ. Α΄. Τὸν συνάναρχον Λόγον.
Τῶν θαυμάτων ἀκτῖσι καταλαμπόμενος, καὶ αἱμάτων τοῖς ῥείθροις ἐπισταζόμενος,  τοὺς τὴν σεπτήν σου ἑορτὴν ἐορτάζοντας, ἐλευθέρωσον παθῶν καὶ κινδύνων χαλεπῶν ὦ  Βλάσιε Ἱεράρχα, καὶ νῦν δυσώπει Κυρίῳ, ἐλεηθῆναι τάς ψυχὰς ἡμῶν.
Δόξα. Καὶ νῦν. Θεοτοκίον.
Χαῖρε πύλη Κυρίου ἡ ἀδιόδευτος, χαῖρε τεῖχος καὶ σκέπη τῶν προστρεχόντων εἰς σέ,  χαῖρε ἀχείμαστε λιμὴν καὶ Ἀπειρόγαμε, ἡ τεκοῦσα ἐν σαρκὶ τὸν Ποιητὴν σου καὶ  Θεόν, πρεσβεύουσα μὴ ἐλλείπῃς, ὑπὲρ τῶν ἀνυμνούντων, καὶ προσκυνούντων τὸν Τόκον  σου.

Ἀπόλυσις.







ΜΕΓΑΣ ΕΣΠΕΡΙΝΟΣ

Προσόμοια. Ἦχος α. Τῶν οὐρανίων ταγμάτων.
Ἐν τῇ ἀσκήσει βλαστήσας, Ὅσιε Βλάσιε, ἱεροσύνης δόξης, ὥσπερ φοῖνιξ δικαίως,  ἐξήνθησας παμμάκαρ καρποὺς θεϊκούς, μαρτυρίου προσάγων Θεῷ, τὴν τῶν εἰδώλων  κατάλυσιν ἐμφανῶς, καὶ ἀνθρώπων τὴν οἰκείωσιν.

Ποιμαντικῶς διαπρέψας, ἱερομάρτυς Χριστοῦ, ἀθλητικοὺς ἀγῶνας, ὑπομείνας  γενναίως, ἓν δι’ ἀμφοτέρων στέφος λαβών, ἐν ἑκατέροις κοσμούμενος, δικαιοσύνῃ  καὶ πόνοις ἀθλητικοῖς· διὸ πρέσβευε σωθῆναι ἡμᾶς.

Τοὺς εὐλαβῶς προσκυνοῦντας, καὶ εὐφημοῦντας πιστῶς, τὴν σὴν σεπτὴν εἰκόνα,  Ἱεράρχα Κυρίου, φύλαττε καὶ σκέπε, ἐν βίῳ ἀεί, ἀπειράστους κακώσεως, ἵνα  κηρύττωσιν ἅπαντες, νῦν τρανῶς, τὰ σὰ μέγιστα θαυμάσια.

Ἕτερα προσόμοια. Ἦχος δ. Ἔδωκας σημείωσιν.
Κρουνοῖς τῶν αἱμάτων σου, τὴν ἱερὰν διπλοΐδα σου, παμμακάριστε Βλάσιε· φοινίξας  εἰσέδραμες, εἰς τὰ τῶν Ἁγίων, Ἅγια Ἁγίως. Ἔνθα εἰσέδυ Ἰησοῦς, πρόδρομος πάντων,  ὁδοποιῶν ἡμῖν, τὴν τρίβον τὴν σωτήριον, καὶ νῦν θυσίαν αἰνέσεως, ἀναφέρεις  δεόμενος, ὑπὲρ τῶν εὐφημούντων σε.

Ὁ βίος κατάλληλος τῇ ἀξίᾳ ἀοίδιμε, προφανῶς ἀναδέδεικται· ταύτῃ γὰρ συνέμιξας,  ἁρμόδιον λόγον· καὶ αὖθις τῷ λόγῳ πρεπωδεστάτην τελευτήν, τῇ τελευτῇ δὲ στέφος  ἀμάραντον, ἀξίως ἀναδέδησαι, μεθ ἧς εἰσῆλθες τερπόμενος, εἰς τὰ ἄνω βασίλεια,  ἱερώτατε Βλάσιε.

Ὑπέρτερον ἔσχηκας, τὸν νοῦν γηΐνων συγχύσεων· διὰ τοῦτο ὡς Ἄγγελος Θεῷ  ἐλειτουργησας· ὡς δὲ πάλιν ἄλλου, πάσχοντος θεόφρον, τὰ τῶν βασάνων ἀλγεινά,  γενναιοφρόνως ἔφερες Βλάσιε, δι ὧν πρὸς τὴν ἀνώδυνον ζωὴν μετέστης γηθομενος·   σὺν Ἀγγέλων στρατεύμασιν, ἀνυμνῶν τὸν φιλάνθρωπον.

Δόξα. Ἦχος πλ. Β΄.
Ὡς ὑπήκοος Χριστῷ, μέχρι θανάτου γενόμενος ἀοίδιμε Βλάσιε· τοὺς ἀτιθάσους θήρας,  ὑπείκοντάς σοι ἔσχες, ὡς ὁ πρωτόπλαστος πρὸ τῆς παρακοῆς· ὡς μιμητὴς δὲ τῶν  Ἀποστόλων, τὴν χάριν τῶν ἰαμάτων ὡς ἐκεῖνοι ἐπλούτησας· ὡς ἱεράρχης δὲ καὶ  ποιμήν, ἔνθεν μὲν τὸν λαὸν Κυρίου, ἐν τῇ πίστει ἐστήριξας, ἐκεῖθεν δὲ τοὺς  Μάρτυρας Χριστοῦ, πρὸς τὸ στάδιον τῶν ἀγώνων ὑπήλειφας· καὶ ἀσθένειαν γυναικῶν  καὶ παίδων, πρὸς τὸ μαρτύριον ἐνεύρωσας· ὡς δὲ τύπος Χριστωνύμου λαοῦ, τέθυκας  τὴν ψυχήν σου ὑπὲρ τῆς Χριστοῦ ὁμολογίας· ὅθεν ὡς διδάξας καὶ ποιήσας, μεγίστην  παρρησίαν κεκτημένος πρὸς αὐτόν, αἴτησαι ἡμῖν τὸ μέγα ἔλεος.

Καὶ νῦν. Θεοτοκίον.
Ὁ Βασιλεὺς τῶν οὐρανῶν, διὰ φιλανθρωπίαν, ἐπὶ τῆς γῆς ὤφθη, καὶ τοῖς ἀνθρώποις  συνανεστράφη· ἐκ Παρθένου γὰρ Ἁγνῆς σάρκα προσλαβόμενος καὶ ἐκ ταύτης προελθὼν  μετὰ τῆς προλήψεως, εἷς ἐστιν υἱὸς διπλοῦς τὴν φύσιν , ἀλλ` οὐ τὴν ὑποστασιν·  διὸ τέλειον αὐτὸν Θεόν, καὶ τέλειον ἄνθρωπον ἀληθῶς κηρύττοντες, ὁμολογοῦμεν  Χριστῷ τῷ Θεῷ ἡμῶν, ὂν ἱκέτευε Μῆτερ ἀνύμφευτε ἐλεηθῆναι τὰς ψυχὰς ἡμῶν.

Φῶς Ἱλαρόν.
Προκείμενον.
Ἀναγνώσματα.

Παροιμιῶν τὸ Ἀνάγνωσμα. [Κεφ. 10. 73, 13-16  ἐκλογὴ]
Μνήμη δικαίου μετ' ἐγκωμίων, καὶ εὐλογία Κυρίου ἐπὶ κεφαλὴν αὐτοῦ. Μακάριος  ἄνθρωπος, ὃς εὗρε σοφίαν, καὶ θνητός, ὃς εἶδε φρόνησιν. Κρεῖσσον γὰρ αὐτὴν  ἐμπορεύεσθαι, ἢ χρυσίου καὶ ἀργυρίου θησαυρούς. Τιμιωτέρα δέ ἐστι λίθων  πολυτελῶν· οὐκ ἀντιτάσσεται αὐτῇ οὐδὲν πονηρόν· εὔγνωστός ἐστι πᾶσι τοῖς  ἐγγίζουσιν αὐτήν, πᾶν δὲ τίμιον οὐκ ἄξιον αὐτῆς ἐστιν. Ἐκ γὰρ τοῦ στόματος αὐτῆς  ἐκπορεύεται δικαιοσύνη, νόμον δὲ καὶ ἔλεον ἐπὶ γλώσσης φορεῖ. Τοιγαροῦν ἀκούσατέ  μου, ὦ τέκνα· σεμνὰ γὰρ ἐρῶ, καὶ μακάριος ἄνθρωπος, ὃς τὰς ἐμὰς ὁδοὺς φυλάξει.  Αἱ γὰρ ἔξοδοί μου, ἔξοδοι ζωῆς, καὶ ἑτοιμάζεται θέλησις παρὰ Κυρίου. Διὰ τοῦτο  παρακαλῶ ὑμᾶς καὶ προΐεμαι ἐμὴν φωνὴν υἱοῖς ἀνθρώπων. Ὅτι ἐγὼ ἡ Σοφία  κατεσκεύασα βουλὴν καὶ γνῶσιν καὶ ἔννοιαν, ἐγὼ ἐπεκαλεσάμην. Ἐμὴ βουλὴ καὶ  ἀσφάλεια, ἐμὴ φρόνησις, ἐμὴ δὲ ἰσχύς. Ἐγὼ τοὺς ἐμὲ φιλοῦντας ἀγαπῶ, οἱ δὲ ἐμὲ  ζητοῦντες εὑρήσουσι χάριν. Νοήσατε τοίνυν ἄκακοι πανουργίαν, οἱ δὲ ἀπαίδευτοι  ἐνθέσθε καρδίαν. Εἰσακούσατέ μου καὶ πάλιν· σεμνὰ γὰρ ἐρῶ, καὶ ἀνοίγω ἀπὸ  χειλέων ὀρθά. Ὅτι ἀλήθειαν μελετήσει ὁ λάρυγξ μου, ἐβδελυγμένα δὲ ἐναντίον ἐμοῦ  χείλη ψευδῆ. Μετὰ δικαιοσύνης πάντα τὰ ῥήματα τοῦ στόματός μου, οὐδὲν ἐν αὐτοῖς  σκολιόν, οὐδὲ στραγγαλιῶδες. Πάντα εὐθέα ἐστὶ τοῖς νοοῦσι, καὶ ὀρθὰ τοῖς  εὑρίσκουσι γνῶσιν. Διδάσκω γὰρ ὑμῖν ἀληθῆ, ἵνα γὲνηται ἐν Κυρίῳ ἡ ἐλπὶς ὑμῶν,  καὶ πλησθήσεσθε Πνεύματος.



Παροιμιῶν τὸ Ἀνάγνωσμα. [Κεφ. 10, 31-32,  11, 1-2]
Στόμα δικαίου ἀποστάζει σοφίαν, γλῶσσα δὲ ἀδίκου ἐξολεῖται. Χείλη ἀνδρῶν δικαίων  ἐπίστανται χάριτας, στόμα δὲ ἀσεβῶν καταστρέφεται. Ζυγοὶ δόλιοι βδέλυγμα ἐνώπιον  Κυρίου, στάθμιον δὲ δίκαιον δεκτὸν αὐτῷ. Οὗ ἐὰν εἰσέλθῃ ὕβρις, ἐκεῖ καὶ ἀτιμία,  στόμα δὲ ταπεινῶν μελετᾷ σοφίαν. Τελειότης εὐθέων ὁδηγήσει αὐτούς, καὶ  ὑποσκελισμὸς ἀθετούντων προνομεύσει αὐτούς. Οὐκ ὠφελήσει ὑπάρχοντα ἐν ἡμέρᾳ  θυμοῦ, δικαιοσύνη δὲ ῥύσεται ἀπὸ θανάτου. Ἀποθανὼν δίκαιος ἔλιπε μετάμελον,  πρόχειρος δὲ γίνεται καὶ ἐπίχαρτος ἀσεβῶν ἀπώλεια, Δικαιοσύνη ἀμώμου ὀρθοτομεῖ  ὁδούς, ἀσέβεια δὲ περιπίπτει ἀδικία. Δικαιοσύνη ἀνδρῶν ὀρθῶν ῥύσεται αὐτούς, τῇ  δὲ ἀβουλίᾳ ἁλίσκονται παράνομοι. Τελευτήσαντος ἀνδρὸς δικαίου οὐκ ὄλλυται ἐλπίς,  τὸ δὲ καύχημα τῶν ἀσεβῶν ὄλλυται. Δίκαιος ἐκ θήρας ἐκδύνει, ἀντ’ αὐτοῦ δὲ  παραδίδοται ὁ ἀσεβής. Ἐν στόματι ἀσεβῶν παγὶς πολίταις, αἴσθησις δὲ δικαίων  εὔοδος. Ἐν ἀγαθοῖς δικαίων κατώρθωται πόλις, καὶ ἐν ἀπωλείᾳ ἀσεβῶν ἀγαλλίαμα. Ἐν  εὐλογίᾳ εὐθέων ὑψωθήσεται πόλις, στόματι δὲ ἀσεβῶν κατασκαφήσεται. Μυκτηρίζει  πολίτας ἐνδεὴς φρενῶν, ἀνὴρ δὲ φρόνιμος ἡσυχίαν ἄγει.

Σοφίας Σολομῶντος τὸ ἀνάγνωσμα. .(Κεφ. ζ′.7)
Δίκαιος, ἐὰν φθάσῃ τελευτῆσαι, ἐν ἀναπαύσει ἔσται. Γῆρας γὰρ τίμιον οὐ τὸ  πολυχρόνιον, οὐδὲ ἀριθμῷ ἐτῶν μεμέτρηται. Πολιὰ δέ ἐστι φρόνησις ἀνθρώποις,καὶ  ἡλικία γήρως βίος ἀκηλίδωτος. Εὐάρεστος Θεῷ γενόμενος, ἠγαπήθη· καὶ ζῶν μεταξὺ  ἁμαρτωλῶν, μετετέθη. Ἡρπάγη, μὴ κακία ἀλλάξῃ σύνεσιν αὐτοῦ, ἢ δόλος ἀπατήσῃ  ψυχὴν αὐτοῦ· βασκανία γὰρ φαυλότητος ἀμαυροῖ τὰ καλά, καὶ ῥεμβασμὸς ἐπιθυμίας  μεταλλεύει νοῦν ἄκακον. Τελειωθεὶς ἐν ὀλίγῳ, ἐπλήρωσε χρόνους μακρούς· ἀρεστὴ  γὰρ ἦν Κυρίῳ ἡ ψυχὴ αὐτοῦ· διὰ τοῦτο ἔσπευσεν ἐκ μέσου πονηρίας. Οἱ δὲ λαοὶ  ἰδόντες καὶ μὴ νοήσαντες, μηδὲ θέντες ἐπὶ διανοίᾳ τὸ τοιοῦτον, ὅτι χάρις καὶ  ἔλεος ἐν τοῖς ὁσίοις αὐτοῦ, καὶ ἐπισκοπὴ ἐν τοῖς ἐκλεκτοῖς αὐτοῦ.

Εἰς τὴν λιτήν αὐτοῦ.    Ἦχος. α’ .


Δεῦτε τῶν πιστῶν τὸ σύστημα, ᾀσματικὴν χορείαν ἐπικροτήσωμεν καὶ  τὸν  Ἱερομάρτυρα Βλάσιον, ἐν  ὕμνοις καὶ ᾄσμασιν εὐφημήσωμεν· οὗτος γὰρ ὡς ἑωσφόρος  τῇ ἐκκλησίᾳ Χριστοῦ ἐξέλαμψε σήμερον, καὶ  τάς τῶν πιστών διανοίας καταφωτίζει  τοῖς θαύμασιν καὶ  πρεσβεύει ἀδιαλείπτως ὑπὲρ τῶν πίστει καὶ  πόθῳ ἐπιτελούντων,  τὴν  θείαν αὐτοῦ καὶ  σεβάσμιον πανήγυριν.
Ἦχος β'.
Χρίσμα ἅγιον παρὰ Χριστοῦ ἀμφιεσθείς, Ἱερομάρτυς Βλάσιε, ἐνθέοις ἀρεταῖς καὶ  αἵμασι μαρτυρικοῖς  κατεποίκιλας, καὶ νῦν ἐν οὐρανοῖς μετὰ μαρτύρων ἀγαλλόμενος, ἐποπτεύεις τοὺς τὴν πανένδοξον  μνήμην   ἑορτάζοντας,  καὶ  χαρμονικῶς  ἐπιτελοῦντας· ὑπὲρ ὧν  μὴ  ἐλλίπῃς δυσωπεῖν τὸν Σωτῆρα, ρυσθῆναι κινδύνων καὶ  πειρασμῶν Ἱερομάρτυς Βλάσιε.

Ἦχος γ'.
Ἔλυσας ἀθεΐας τὴν  ρύμην, Ίερομάρτυς Βλάσιε, ἐν  τῷ σταδίῳ τοῦ μαρτυρίου  γενναίως ἀγωνιζόμενος·   διὸ   καὶ  σεπτά γύ­ναια, πρὸς δρόμον τοῦ μαρτυρίου,  ἐπήλειψας· μεθ’ ὧν νῦν ἐν  οὐρανοῖς, τῷ  τοῦ  Χριστοῦ θρόνῳ παριστάμενος,  πρέσβευε έκτενῶς  ὑπὲρ  τῶν ἐκτελούντων, τὴν  ἱεράν σου καὶ  θείαν μνήμην, Ἱεράρχα ἀοίδιμε.
Ἦχος δ'.
Εὐλαβείᾳ καὶ  πόθῳ πρὸς σὲ φερόμενοι, τὸ σύστημα τῶν πιστῶν, εἰκόνα ἁγίαν ἀνιστορήσαντες, εἰς δόξαν σὴν καὶ  αἴνεσιν ἔθηκαν· οἳ καὶ  νῦν λαμπρῶς ἑορτάζοντες, αἰτοῦνται λυτρωθῆναι
κινδύ­νων καὶ πειρασμῶν, καὶ  δεινῶν  περιστάσεων, οὓς περιφρούρησον ἀσινεῖς  καὶ  ἀτρώτους, καὶ  ταῖς πρὸς Θεὸν σου θερμαῖς δεήσεσιν Ἱερομάρτυς  Βλάσιε.

Δόξα ἦχος δ'.
Ὡς καλός παιδοτρίβης, καὶ  διδάσκαλος τῆς εὐσεβείας, τῇ ἐνερ­γείᾳ καὶ  δυνάμει  τῶν θείων λόγων σου, γυναίκας φιλόθεους ὑπήλειψας πρὸς ἀγῶνας μαρτυρικούς, τὸ  ἀσθενὲς τῆς φύσεως αὐτῶν ῥωννύων ἐν  Χριστῷ, μεθ΄ὧν τὸν δρόμον τῆς ἀσκήσεως  καλῶς τελέσας, εἰς νυμφῶνα οὐράνιον φαιδρῶς συναγάλλῃ, διπλῷ στεφάνῳ τῆς θείας  δόξης σεμνυνόμενος, καὶ  ἐξαιτούμενος σὺν αὐταῖς, τὴν   εἰρήνην ἡμῖν δοθῆναι καὶ   τὸ μέγα ἔλεος.
καὶ  νῦν Θεοτοκίον  Ἦχος ὁ  αὐτός.
Ἐκ παντοίων κινδύνων τοὺς δούλους σου φύλαττε, εὐλογημένη
Θεοτόκε, ἵνα σέ δοξάζωμεν τὴν ἐλπίδα τῶν ψυχῶν ἡμῶν.

Ἀπόστιχα τοῦ αὐτοῦ
Ἦχος πλ. α'. Χαίροις  ἀσκητικῶν ἀληθῶς

Χαίροις ὁ ἐναθλήσας στερρῶς, Ἱερομάρτυς ἀθλοφόρε νῦν Βλά­σιε, ἐν  πόνοις τοῦ  μαρτυρίου, ὁ καταργήσας ἐχθροῦ, τὴν  σκοτώδη πλάνην καὶ  άσέβειαν· Χριστοῦ γὰρ  τὴν ἄμαχον,ὁπλισάμενος δύναμιν, Ἀγρικολάου, ἀπειλάς τε καὶ  μάστιγας,  ἐμυκτήρισας, καὶ  οὐδόλως κατέπτηξας· ὅθεν καὶ  ἀγαλλόμενος, ἐβόας πανένδοξε,  οὐδέν Χριστοῦ με χωρίσει, οὐ πῦρ, οὐ ξίφος, οὐ θάνατος· διό καὶ  ἡγοῦμαι, τοὺς  ξεσμούς καὶ  τάς στρεβλώσεις, ὥσπερ ἐντρύφημα.

Δίκαιος ώς φοῖνιξ ἀνθήσει, καὶ  ὡσεί κέδρος ἡ ἐν τῷ λιβάνῳ πληθυνθήσεται.
Χαίροις τῆς σεβαστείας φρουρός, καὶ  ἐκκλησίας  μέγα ὄντως προπύργιον, ὦ Βλάσιε  Ἱεράρχα, ὁ κατ' ἐχθρῶν αἰχμητής,τῆς είδωλαπάτης ὄντως πέλεκυς· πιστῶν ἡ  ἀντίληψις, ἀσθενῶν θεῖον φάρμακον, καὶ  θλιβομένων συμπαθές παραμύθιον, ὁ  ὀξύ­τατος βοηθὸς τοῖς καλοῦσί σε· φρούρησον οὖν πανένδοξε ἡμᾶς αἰτουμένους σε,  ὡς δραστικὴν παρρησίαν, πρὸς τὸν Σωτῆρα κτησάμενος, ἐχθρῶν καταπαύων, τάς βουλάς  καὶ τάς εφόδους τῇ προστασίᾳ σου.
Τοῖς ἁγίοις τοῖς ἐν τῇ γῇ αὐτοῦ, ἐθαυμάστωσεν ὁ Κύριος.

Δεῦτε φιλομαρτύρων χοροί, καὶ  ορθοδόξων τά συστήματα ἅπαντα,ἐν ὕμνοις καὶ   ἐγκωμίοις, τὴν παμφαῆ ἑορτήν,θείου νῦν  Βλασίου εὐφημήσωμεν· ἰδοὺ γὰρ ἐξέλαμψεν,ἐν τοῖς πέρασι σή­μερον, τὰς  διανοίας τῶν πιστῶν κατευφραίνουσα, θείοις θαύμασι· πρὸς αὐτὸν οὖν βοήσωμεν·  πρόφθασον ἤδη Ἅγιε, καὶ  πάντας ἐξάρπασον,ἐκ πολυτρόπων κινδύνων,τοὺς  ἐκτελοῦντας ἐκ πίστεως, τὴν  θείαν σου  μνήμην, συμφορῶν καὶ  νοσημάτων ἀπολυτρούμενος.
Δόξα ἦχος πλ. β'.
Ἱεραρχῶν τὴν  καλλονήν, καὶ ἀθλοφόρων κλέος,μαρτύρων τὴν ἀν­δρείαν καὶ τῶν  πιστῶν σε προστάτην μέγιστον, Ἱερομάρτυς Βλάσιε, γινώσκοντες, χρεωστικῶς  εὐφημοῦμέν σε λέγοντες·Χαίροις ὁ Χριστόν ἀγαπήσας, καὶ τῶν τυράννων φόβητρα  μυκτηρίσας ώς παίγνια· Χαίροις ὁ ποικίλοις βασάνοις, αἰκιζομένου τοῦ σώματος μὴ φεισάμενος ὡς ἀλλοτρίου· διὸ  παμμάκαρ βοῶμέν σοι, ὡς ἔχων παρρησίαν πρὸς Χριστόν τὸν Θεόν, ἀδιαλείπτως  πρόστηθι, τῶν πιστῶς ἐκτελούντων τὴν  σεβάσμιον καὶ πανένδοξον  μνήμην σου.
Καὶ νῦν Θεοτοκίον.
Ὁ ποιητὴς καὶ λυτρωτής μου πάναγνε, Χριστὸς ὁ Κύριος, ἐκ τῆς  νηδύος προελθών, ἐμὲ ἐνδυσάμενος,   τῆς πρώην κατάρας τὸν Ἀδάμ ἠλευθέρωσε· διό σοι πάναγνε ὡς τοῦ Θεοῦ Μητρί τε καὶ παρθένῳ, ἀληθῶς βοῶμεν  ἀσιγήτως τὸ χαῖρε τοῦ Ἀγγέλου· Χαῖρε δέσποινα,  προστασία καί σκέπη, καὶ σωτηρία τῶν ψυχῶν ἡμῶν.
Ἀπολυτίκιον ἦχος πλ. α'. Τὸν συνάναρχον Λόγον.
Τῶν θαυμάτων ἀκτῖσι   καταλαμπόμενος, καὶ  αἱμάτων τοῖς ῥείθροις ἐπισταζόμενος,  τους τὴν σεπτήν σου ἑορτὴν ἑορτά­ζοντας, ἐλευθέρωσον παθῶν, καὶ κινδύνων  χαλεπῶν, ὦ Βλά­σιε Ἱεράρχα καὶ νῦν δυσώπει Κυρίῳ,ἐλεηθῆναι τὰς ψυχὰς ἡμῶν.
Καὶ νῦν Θεοτοκίον.
Χαῖρε πύλη Κυρίου, ἡ ἀδιόδευτος, χαῖρε τεῖχος καὶ σκέπη τῶν
προστρεχόντων εἰς σέ, χαῖρε ἀχείμαστε λιμὴν καὶ ἀπειρόγαμε,
ἡ τεκοῦσα ἐν  σαρκί, τὸν ποιητήν σου καὶ Θεόν,πρεσβεύουσα ,μὴ ἐλλίπῃς
ὑπὲρ  τῶν ἀνυμνούντων καὶ  προσκυνούντων τὸν τόκον σου.
Καὶ ἀπόλυσις τοῦ ἑσπερινοῦ.

Εἰς τὸν Ὄρθρον, Κάθισμα Ἦχος α'. Τὸν τάφον σου Σωτήρ.
Ἐξέπληξας σοφέ, τοῦ τυράννου τὸ θράσος, λαβὼν παρὰ Θεοῦ, σθένος Ἱερομάρτυς,  γενναίως δὲ ἐνηθλησας, ὡς ἀδάμας στερρότατος, καὶ ἐπλούτησας, χάριν πολλὴν τῶν  θαυμάτων, ἢν νῦν δώρησαι τοῖς ἑορτάζουσι πόθῳ τὴν μνήμην σου, Βλάσιε.
Δόξα τὸ αὐτό. Καὶ νῦν θεοτοκίον ὅμοιον.


Κυβέρνησον ἁγνή,  τὴν ἀθλίαν ψυχήν μου, καὶ οἴκτειρον αὐτήν,  ὑπὸ πλήθους  πταισμάτων, βυθῷ  ὀλισθαινουσαν, ἀπωλείας πανάμωμε, καὶ ἐν ὥρᾳ με τῇ φοβερᾷ τοῦ  θανάτου, ἐλευθέρωσον, κατηγορούντων Δαιμόνων, καὶ πάσης κολάσεως.
Κάθισμα β'. Ἦχος γ'. Τὴν ὡραιότητα.

Τὴν καρτερότητα τοῦ μαρτυρίου σου, καὶ γενναιότητα τῆς σῆς ἀθλήσεως,  ἀνευφημοῦντες νῦν ἡμεῖς, βοῶμέν σοι γηθοσύνως· σκέπασον καὶ φρούρησον ἐκ  παντοίων κακώσεων, καὶ ἐκ περιστάσεων, πάσης βλάβης καὶ θλίψεως, τοὺς ἐκ πόθου  ὑμνοῦντας θέοφρον, τὴν σὴν πανένδοξον ἄθλησιν.
Δόξα τὸ αὐτό. Καὶ νῦν θεοτοκίον ὅμοιον.

Ἀκατανόητον,  καὶ ἀκατάληπτον,  ὑπάρχει  δέσποινα θεοχαρίτωτε, τὸ πεπραγμένον  ἐπὶ σοί, φρικτὸν ὄντως μυστήριον· τὸν γὰρ ἀπερίληπτον,συλλαβοῦσα ἐκύησας, σάρκα  περιθέμενον ἐξ ἀχράντων αἱμάτων σου, ὃν  πάντοτε   ἁγνὴ  ὡς  Υἱόν σου, δυσώπει  τοῦ σῶσαι τὰς ψυχὰς ἡμῶν.
Μετὰ τὸν πολυέλεον. Ἦχος δ'. Κατεπλάγη Ἰωσήφ.

Ἀνατέταλκεν ἰδού, ἡμερα  πλήρης χαρμονῆς,   καὶ εὐφροσύνης ἑορτή, ἡ μνήμη   τοῦ  πανευκλεοῦς, ἱερομάρτυρος θείου Βλασίου· δεῦτε οὖν λαμπρῶς πανηγυρίσωμεν,καὶ  πανευλαβῶς ἐκβοήσωμεν,  διηνεκῶς  ἱκέτευε παμμάκαρ,   ἁμαρτημάτων συγχώρησιν,  δοθῆναι πᾶσι  τοῖς  ἐκτελοῦσι  τὴν θείαν σου ἄθλησιν.
Δόξα τὸ αὐτό. Καί νῦν θεοτοκίον ὅμοιον.

Κατεπλάγη Ἰωσήφ, τὸ ὑπὲρ φύσιν θεωρῶν καὶ ἐλάμβανεν εἰς νοῦν τὸν ἐπὶ πόκον  ὑετόν, ἐν τῇ ἀσπόρῳ συλλήψει σου Θεοτόκε, βάτον ἐν πυρὶ ἀκαταφλεκτον, ῥάβδον  Ἀαρὼν τὴν βλαστήσασαν, καὶ μαρτυρῶν ὁ μνήστωρ σου, καὶ φύλαξ, τοῖς Ἱερεῦσιν    ἐκραύγαζε.    Παρθένος τίκτει,  καὶ   μετὰ τόκον, πάλιν μένει παρθένος.
Τὸ ἀντίφωνον τοῦ δ'. ἤχου Ἐκ νεότητός μου.
Προκείμενον. Τὸ στόμα μου λαλήσει σοφίαν.
Εὐαγγέλιον ἐκ τοῦ κατὰ Ματθαῖον. (ι'. 1. καὶ 5 —8.)

Τῷ καιρῷ   ἐκείνῳ προσκαλεσάμενος   ὁ Ἰησοῦς   τοὺς δώδεκα Μαθητὰς  αὐτοῦ,    ἔδωκεν αὐτοῖς ἐξουσίαν κατὰ πνευμάτων ἀκαθάρτων, ὥστε ἐκβάλλειν αὐτά,καὶ  θεραπεύειν πᾶσαν νόσον καὶ πᾶσαν μαλακίαν. Τούτους ἀπέστειλεν ὁ Ἰησοῦς,  παραγγείλας αὐτοῖς, λέγων· Εἰς ὁδὸν ἐθνῶν μὴ ἀπέλθητε, καὶ εἰς πόλιν Σαμαρειτῶν  μὴ εἰσέλθητε· πορεύεσθε δὲ μᾶλλον πρὸς τὰ πρόβατα τὰ ἀπολωλότα οἴκου Ἰσραήλ.  Πορευόμενοι δὲ κηρύσσετε,  λέγοντες· Ὅτι ἤγγικεν ἡ βασιλεία τῶν οὐρανῶν.   Ἄσθενοῦντας θεραπεύετε, λεπροὺς καθαρίζετε, νεκροὺς ἐγείρετε, δαιμόνια  ἐκβάλλετε, δωρεὰν ἐλάβετε, δωρεὰν δότε.
Ὁ πεντηκοστὸς ψαλμός. Καὶ μετ' αὐτόν.  Δόξα ταῖς τοῦ Ἱεράρχου. Καὶ νῦν ταῖς τῆς Θεοτόκου.
Ἐλεησόν με ὁ Θεός. Ἦχος πλ. β'.

Ἐκ   τῆς νοητῆς ἀμπέλου  Χριστοῦ τοῦ Θεοῦ ἡμῶν, βλαστὸς ὡραιότατος βλαστήσας  ἱερωτατε Βλάσιε, ἀθανασίας βότρυας τῇ πίστει ἐξηνθησας, καὶ ὡς οἶνον ἀμβροσίας  ἐν καιρῷ τοῦ μαρτυρίου, τὸ αἷμά σου ἐξέχεας δι' οὗ καὶ κατύφρανας πᾶσαν τὴν  ἐκκλησίαν, ἐπαξίως, γεραίρουσαν τὴν μνήμην σου.
Οἱ κανόνες τῆς Θεοτόκου μετὰ τῶν Εἱρμῶν εἰς ἓξ καὶ τοῦ ἁγίου εἰς ὀκτώ.
Τῆς Θεοτόκου ἦχος πλ. δ'.
Ἁρματηλάτην  Φαραὼ ἐβυθισε, τερατουργοῦσα  ποτέ,   Μωσαϊκὴ ῥάβδος,  σταυροτύπως  πλήξασα, καὶ διελοῦσα θάλασσαν   Ἰσραὴλ δὲ φυγάδα πεζὸν ὁδίτην  διέσωσεν, ᾆσμα  τῷ Θεῷ ἀναμέλποντα.

Ὑμνολογίαις ἱεραῖς ὑμνησωμεν, τὴν πολυΰμνητον, τὴν τὸν Θεὸν Λόγον ὑπὲρ λόγον  τέξασαν, τὸν μόνον ὑπερύμνητον,    ὃν ὑμνεῖ πᾶσα   φύσις, ὃν οὐρανῶν τὰ  στρατεύματα θείαις ὑμνῳδίαις γεραίρουσιν.

Τὸ καθαρὸν τῆς παρθενίας τέμενος, τὸν τῆς ἀγνοίας   ναόν,   τὸν ἱερὸν δόμον, τὸν  εὐώδη θάλαμον, τὸ φωταυγὲς   ἀνάκτορον,   τῶν χαρίτων τὸν οἶκον, τοῦ Ἰησοῦ τὸ  παλάτιον, τὴν εὐλογημενην ὑμνήσωμεν.
Ὁ τοὺς δικαίους ἀγαπῶν φιλάνθρωπε, καί συμπαθῶς ἐλεῶν,   ἁμαρτωλοὺς πάντα, ὑπὲρ  πάντα ἄνθρωπον, ἁμαρτωλὸν   ὑπάρχοντα,   καί ἐν ἔργῳ καὶ λόγῳ, πολλά σε  παραπικραίνοντα, οἴκτειρον ἐλέησον σῶσόν με.

Ὁ κατοικῶν ἐν οὐρανοῖς Θεὸς ἡμῶν, σὲ λογικὸν οὐρανόν,   ἐπὶ τῆς γῆς ἄλλον, κόρη  κατεσκεύασε, τῶν οὐρανῶν ἀνώτερον, καὶ λαθὼν οὐρανίους δυνάμεις ἐν σοὶ  κατῴκησεν, ὁ ἐν οὐρανοῖς μὴ χωρούμενος.
Τοῦ Ἁγίου ἦχος ὁ αὐτός. Εἱρμὸς ἄλλος.     ᾎσμα  ἀναπέμψωμεν.
ᾎσμα  ἀναπέμψωμεν λαοί, τῷ θαυμαστῷ Θεῷ ἡμῶν, τῷ ἀπαλλάξαντι τὸν Ἰσραὴλ δουλείας, ᾠδὴν  ἐπινίκιον, ᾄδοντες καὶ βοῶντες·   ᾌσωμέν  σοι τῷ μόνῳ Δεσπότῃ».

Ὕμνοις τὴν φωσφόρον καὶ σεπτήν, καὶ ἱεράν σου ἄθλησιν, ἀνευφημοῦντος πιστῶς,  Χριστοῦ Ἱερομάρτυς, τὸν νοῦν μου καταύγασον, αἴγλῃ φαεινοτάτῃ, παρρησίαν ἔχων  πρὸς τὸν Κτίστην.

Μίαν χαρακτῆρσιν ἐν τρισίν, ὁμολογῶν Θεότητα, πολυθεΐας ἀχλύν, ἀπήλασας καὶ  ὄρθρος, αὐγάζων εὐσέβειαν, ὤφθης Ἱερομάρτυς, τοῖς ἐν ζόφῳ πλάνης
κρατουμένοις.

Νύκτα ἀθεΐας ἀστραπαῖς,   τοῦ ἱεροῦ κηρύγματος,   ἀπομειώσας φωστήρ,
κοσμούμενος ἐδείχθης, θαυμάτων λαμπρότησι, φέγγει τε μαρτυρίου, καὶ τὴν κτίσιν  πᾶσαν  καταυγάζεις.
Θεοτοκίον
Ὅλην καθαρὰν σε εὐρηκώς,   ὁ καθαρὸς ἐσκήνωσεν,   ἐν τῇ νηδύϊ σου,   ἁγνὴ
Παρθενομῆτορ, καὶ σάρξ ἐχρημάτισε, δίχα τῆς ἁμαρτίας, ἵνα πλάνης ἡμᾶς
ἀπαλλάξῃ.
Καταβασία.
Ἀνοίξω τὸ στόμα μου, καὶ πληρωθήσεται Πνεύματος καὶ Λόγον ἐρεύξομαι, τῇ Βασιλίδι  μητρί· καὶ ὀφθησομαι φαιδρῶς  πανηγυρίζων καὶ ᾄσω γηθόμενος  ταύτης τὰ θαύματα.
ᾨδὴ  γ'. πλ. δ'.
Ὁ στερεώσας καταρχάς, τοὺς οὐρανοὺς ἐν συνέσει, καὶ τὴν γῆν ἐπὶ ὑδάτων ἑδράσας,  ἐν τῇ πέτρᾳ με Χριστέ,τῶν ἐντολῶν σου στήριξον,ὅτι οὐκ ἔστι πλὴν σου, ἅγιος μόνε  φιλάνθρωπε.
Κανὼν τῆς θεοτόκου

Ὁ πρὸ νεκρώσεως νεκρός, ὁ πρὸ ταφῆς τεθαμμένος, ὁ πρὸ μνήματος ἐν μνήματι  μένων,   τῆς λιθώδους καὶ σκληρᾶς,   ἀναλγησίας Δέσποινα, τὴν τῆς ζωῆς Μητέρα,  σὲ ἱκετεύω ζωῶσαί με.

Ἡ καλλονὴ τοῦ Ἰακώβ, ἡ ἐκλεκτὴ πρὸ αἰώνων, ἡ καλὴ ἐν γυναιξὶ καὶ ὡραία, ἡ  παρθένος ἐν ταυτῷ, καὶ μήτηρ ἀπειρόγαμος, θεογεννήτωρ κόρη ἡ σωτηρία μου σῶσόν  με.

Ἡ ἀνεξάντλητος πηγή, ἡ ἀδαπάνητος κρήνη, ἡ ἀένναος καὶ ἄφθονος βρύσις, τοῦ  ἐλέους ὁ κρατήρ, τῶν οἰκτιρμῶν ἡ ἄβυσσος, τὸ τῆς φιλανθρωπίας πέλαγος, Κύριε  σῶσόν με.

Τὸν πονηρὸν   ἡ ἀγαθή,  τὸν ἐν πολλῇ εὐσπλαγχνίᾳ ἡ ἀκένωτος πηγὴ τοῦ ἐλέους, τὸν  αἰσχρὸν τὸν ῥυπαρὸν ἡ καθαρὰ καὶ ἄμωμος, ἐμὲ Παρθένε σῶσον καὶ πάντων τούτων  ἀπάλλαξον.
Τοῦ ἁγίου.  Ἐστερεωθη ἡ καρδία μου ἐν Κυρίῳ.
«Ἐστερεώθη ἡ καρδία μου ἐν Κυρίῳ, ὑψώθη κέρας μου ἐν Θεῷ μου, ἐπλατύνθη ἐπ'  ἐχθρούς μου τὸ στόμα μου, εὐφράνθην ἐν σωτηρίῳ σου».

Οἱ ταῖς ἀκάνθαις συμπνιγόμενοι τῶν τοῦ βίου, ἀπαύστως Βλάσιε συμπτωμάτων, τῆς  πρεσβείας τῇ δρεπάνῃ καθαίρονται, προστάτην σε προσκαλούμενοι.

Τῇ πρὸς τὸ θεῖον ἀνανεύσει ὁλικωτάτῃ, βασάνων ἤνεγκας τρικυμίαν, ξεομένης τῆς  σαρκός σου, ὡς πάσχοντος ἑτέρου, σὺ διακείμενος.

Ὡς Ἱεράρχης, ὡς ἀήττητος Ἀθλοφόρος, ὡς θείᾳ δόξῃ ἠγλαϊσμένος, ἀκροτάτῳ ἐφετῷ νῦν  παρίστασαι, πρεσβεύων ὑπὲρ τῆς ποίμνης σου.
Θεοτοκίον
Σὲ τὴν φανεῖσαν, ὑπερέχουσαν τῶν κτισμάτων ὡς πάντων οὖσαν ἁγιωτέραν, ἐν αἰνέσει  γενεαὶ μακαρίζουσιν, ἀνθρώπων Θεομακάριστε.
Καταβασία.
»Τοὺς σοὺς ὑμνολόγους Θεοτόκε, ἡ ζῶσα καὶ ἄφθονος πηγὴ, θίασον συγκροτήσαντας,  πνευματικόν στερέωσον καὶ ἐν τῇ θείᾳ μνήμῃ σου στεφάνων δόξης ἀξίωσον.
Κάθισμα ἦχος πλ.  δ'. Τὴν σοφίαν καὶ λόγον.
Ἐκβλαστήσας ὡς δένδρον πανευθαλές, ἐν τῷ οἴκῳ Κυρίου Ἱερουργέ, πολλοὺς
κατεφύτευσας, πρὸς τὴν γῆν τὴν σωτήριον, καὶ ὡς κριὸς ποιμνίου, καλῶς
ἡγησάμενος, δεσμευθεὶς ἐσφάγης, θυσία γενόμενος, τῷ δι' εὐσπλαγχνίαν, ὡς
ἀρνίον σφαγέντι, καὶ χαίρων ἀνέδραμες, πρὸς αὐτὸν Πάτερ Βλάσιε. Διὰ τοῦτο
βοῶμέν σοι· Πρέσβευε Χριστῷ τῷ Θεῷ, τῶν πταισμάτων ἄφεσιν δωρήσασθαι, τοῖς  ἑορτάζουσι πόθῳ, τὴν ἁγίαν μνήμην σου.
Θεοτοκίον
Διὰ κόσμον Παρθένε τὸν κοσμικόν, καὶ ταγμάτων τῶν ἄνω καλλωπισμόν, ἐν κόσμῳ  ἐκύησας, τὸν τοῦ κόσμου Κοσμήτορα· πρὸ γὰρ τούτου Κόρη, ὑπῆρχον ἀκόσμητα, ὡς  βροτῶν μὴ βλέπειν, δυναμένων τὸν Κύριον· ὅθεν ἀμφοτέρων, κοσμιότης κοσμία,  ὡράθης Μητρόθεε, κοσμιότητι Τόκου σου· τὸν γὰρ κόσμον ἐκόσμησας, κόσμῳ τῷ ἀρχαίῳ  δι' αὐτοῦ, καὶ Ἀγγέλων πάντα τὸν διάκοσμον, κατακοσμεῖς ὑπερκάλως, ἐν σοὶ  κοσμοσώτειρα.
Ἢ Σταυροθεοτοκίον
Τὸν Ἀμνὸν καὶ Ποιμένα καὶ Λυτρωτήν, ἡ ἀμνὰς θεωροῦσα ἐν τῷ Σταυρῷ, ὠλόλυζε  δακρύουσα, καὶ πικρῶς ἀνεκραύγαζεν· Ὁ μὲν κόσμος ἀγάλλεται, δεχόμενος τὴν  λύτρωσιν, τὰ δὲ σπλάγχνα μου φλέγονται, ὁρώσης σου τὴν σταύρωσιν, ἣν περ  ὑπομένεις διὰ σπλάγχνα ἐλέους, Θεὲ ὑπεράγαθε, ἀνεξίκακε Κύριε·   ᾟ  πιστῶς ἐκβοήσωμεν· Σπλαγχνίσθητι Παρθένε ἐφ' ἡμᾶς, καὶ πταισμάτων δώρησαι τὴν  ἄφεσιν, τοῖς προσκυνοῦσιν ἐν πίστει, αὐτοῦ τὰ παθήματα.

ᾨδὴ  δ'.
»Σύ μου ἰσχύς, Κύριε, σύ μου καὶ δύναμις, σὺ Θεός μου, σύ μου
ἀγαλλίαμα, ὁ πατρικοὺς κόλπους μὴ λιπών, καὶ τὴν ἡμετέραν, πτωχείαν
ἐπισκεψάμενος· διὸ σὺν τῷ Προφήτῃ, Ἄββακούμ σοι κραυγάζω·  Τῇ
δυνάμει σου δόξα φιλάνθρωπε.
Κανὼν τῆς Θεοτόκου.

Ἴσχυσε πρὶν φθόνος Θεοῦ ἐξορίσαι με, καὶ στερῆσαι τρυφῆς παραδείσου τε, καὶ  παραδοῦναί με τῇ φθορᾷ, ἀλλὰ σὺ Παρθένε ἐκτὸς φθορᾶς ὠδινήσασα Χριστὸν τὸν  ποιητήν μου, ἀφθαρτίσασα πάλιν παραδείσου πολίτην με ἔδειξας.

Νέκταρ ἡμῖν τῆς εὐσπλαγχνίας ἐπήγασας, οἷα κρήνη, ῥεῖθρον γλυκὺ βλύζουσα, καὶ  καθαρὰ νάουσα πηγή, νάμα ζωηφόρον, καὶ ὕδωρ πότιμον βρύουσα· διό με Θεοτόκε, τὸν  φλεγόμενον δίψει, τῶν ἐμπύρων παθῶν καταδρόσισον.
Ἠθετηκὼς τὰ πατρικὰ σου ἐντάλματα,  καὶ τὸν πλοῦτον, ὃν μοι ἐνεχείρισας, ἐν  ἡδοναῖς δεδαπανηκώς, γεγονότα τῶν θείων χαρίτων πένης ὁ ἄθλιος· διὸ μετανοοῦντα  σὺν ἐξομολογήσει,μὴ βδελύξῃ με εὔσπλαγχνε Κύριε.

Ἐπὶ γῆς οὐδεὶς Παρθένε ἀμόλυντε, ἐμολύνθη, ὡς ἐγὼ ὁ βέβηλος, καὶ κατεχράνθη ταῖς  ἠδοναῖς, ἄχραντε· διό σοι προσπίπτω δέξαι καὶ σῶσον με, πρεσβείαις σοι πανάγνοις  ὡς Θεοῦ Μήτηρ, Λόγου, ὡς τὰ πάντα ῥᾳδίως ἀνύουσα.
Τοῦ ἁγίου.   Ἐξ ὄρους κατασκίου.
«Ἐξ ὄρους κατασκίου, Λόγε ὁ Προφήτης, τῆς μόνης Θεοτόκου, μέλλοντος
σαρκοῦσθαι, θεοπτικῶς κατενόησε, καὶ ἐν φόβῳ, ἐδοξολόγει σου τὴν δύναμιν».
Ἔχων τὴν ψυχὴν ἀΰλῳ φωταυγείᾳ, μάρτυς καὶ ποιμὴν φαιδρῶς αὐγαζομένην, δικαστικῶν  πρὸ βημάτων ἔστης  ἀνδρείως,  ὁμολογῶν Θεοῦ τὴν σάρκωσιν.


Μύστης Ἱερεύς, καὶ Μάρτυς στεφηφόρος, στῦλος ἀκλινής, καὶ βάσις εὐσεβείας, καὶ  ἀληθείας ἑδραίωμα ἐγνωρίσθης, τῇ Ἐκκλησίᾳ, Μάρτυς Βλάσιε.

Ἄρνας λογικούς, ἐποίμανας ὁσίως, θῦμα δὲ δεκτόν, προσήχθης τῷ Δεσπότῃ,  ὁλοκαυτούμενον ἄνθραξι μαρτυρίου, Ἱερομύστα πανσεβάσμιε.

Ῥήσει σου σοφῶν, χειλέων ἀπεφράγη, χείλη πονηρά, λαλοῦντα βλασφημίαν, εἰς τὸν  τῶν ὅλων Δεσπότην καὶ Βασιλέα, Ἱεροκήρυξ ἀξιάγαστε.
Θεοτοκίον
Τόμον σε καινόν, προεῖδεν ὁ Προφήτης, ἔχοντα Θεοῦ, τὸν Λόγον γεγραμμένον, τὸν  διαρρήξαντα Κόρη τῆς ἁμαρτίας, τῶν Προπατόρων τὸ χειρόγραφον.

ᾨδή  ε'.
Ἵνα τί με ἀπώσω, ἀπὸ τοῦ προσώπου σου, τὸ φῶς τὸ ἄδυτον ; καὶ  ἐκαλυψέ με, τὸ  ἀλλότριον σκότος τὸν δείλαιον ; Ἀλλ' ἐπίστρεψόν με,  καί πρὸς τὸ φῶς τῶν ἐντολῶν  σου, τάς ὁδούς μου   κατεύθυνον δέομαι.

Απορία καλύπτει,   τὸν ἀπερινόητον τόκον σου Δέσποινα,   πῶς καὶ τίκτεις βρέφος,  καὶ ἀγνεύεις παρθένος ὑπάρχουσα, ἀληθῶς καὶ φύσις, ἐν σοὶ καινῶς καινοτομεῖται,  καὶ οἱ νόμοι αὐτῆς καταλύονται.
Πἀρρησίαν μεγίστην, πρὸς τὸν  ἐκ λαγόνων σου τεχθέντα Κύριον, κεκτημένη κόρη,  ὅσα θέλεις ἀνύεις ἑκάστοτε, καὶ ἰσχύεις πάντα, παντοδυνάμου Θεοῦ Μήτηρ· διὸ  θέλησον μόνον καὶ σώσεις με.

Μὴ βραδυνῃς ψυχή μου, ἐπὶ τὴν μακρὰν ξενιτείαν   ἐμμένουσα,   ἀλλὰ δράμε τάχος,   τῷ  Θεῷ καὶ  πατρὶ ἐξαγγέλλουσα, ἵνα λάβῃς λύσιν, ὧνπερ κακῶς ἐπολιτεύσω, ἀσωτίᾳ  τὸν βίον ἀνύσασα.

Ὡς ἐν κλύδωνι σκάφος, ἔγωγε βυθίζομαι,   παθῶν   τοῖς κύμασιν, ἀπαθείας  ὅρμε,    τοῦ  χειμῶνός μοι  λῦσον τὸν κίνδυνον, τὴν  ἐπίσκεψίν σου   ὡς   ἱερὰν    ἄγκυραν    δοῦσα,    κυβερνήτου   Θεοῦ   μῆτερ   ἄχραντε.

Τοῦ Ἁγίου.    Τὸν ζόφον τῆς ψυχῆς μου, διασκέδασον
«Τὸν ζόφον τῆς ψυχῆς μου, διασκέδασον, φωτοδότα Χριστὲ ὁ Θεός, ὁ τὸ
ἀρχέγονον σκότος διώξας τῆς ἀβύσσου, καὶ δώρησαί μοι τὸ φῶς τῶν
προσταγμάτων σου Λόγε, ἵνα ὀρθρίζων δοξάζω σε».

Ὑπέμεινας ἀνδρείως, τῆς σαρκὸς τὰς αἰκήσεις ἀοίδιμε, ἐν τῷ δεινῶς  τραυματίζεσθαι, τὴν πλάνην τραυματίζων, καὶ ταράσσων ἐχθρούς, τῇ πρὸς Θεὸν  ἀνυψώσει Ποιμήν ἀξιάγαστε.

Σταυρῷ τὸν προσπαγέντα, ἐν τῷ πάθει σου εἰκονίζων Μακάριε, τὰς τῆς σαρκὸς  ἀλγηδόνας, ὑπέφερες γενναίως, καὶ νικητὴς γεγονώς, συνηριθμήθης ἀξίως, Μαρτύρων  στρατεύμασιν.

Ἐνθέῳ πεποιθήσει, προσευχῶν σου μάστιξι, θῆρα Πάτερ συνώθησας,
ἀποβαλέσθαι τὴν θήραν, ἣν ἀδίκως συνέσχε, πιστοῦ γυναίου πληρῶν,
συμπαθεστάτῃ καρδίᾳ τήν αἴτησιν Βλάσιε.
Θεοτοκίον
Ὑμνοῦμέν σε Μαρία, τὴν θεώσασαν τῶν ἀνθρώπων τὸ φύραμα, τῇ ὑπὲρ νοῦν σου λοχείᾳ,  καὶ ἀναπλάσασαν καταφθαρέντας ἡμᾶς, καὶ συντριβέντας ἀπάτῃ τοῦ ὄφεως Πάναγνε.
ᾨδὴ  ς'. Ἦχος πλ. δ΄
»Τὴν δέησιν   ἐκχεῶ  πρὸς Κύριον,  καὶ αὐτῷ ἀπαγγελῶ μου τάς θλίψεις·   ὅτι  κακῶν ἡ ψυχή μου ἐπλήσθη, καὶ ἡ ζωή μου  τῷ   ᾅδῃ   προσήγγισε,  καὶ δέομαι ὡς  Ἰωνᾶς.  Ἐκ φθορᾶς  ὁ Θεός με ἀνάγαγε.

Εὐρύχωρον τοῦ δεσπότου  σκήνωμα, καὶ παλάτιον εὐῶδες  τοΰ λόγου, καὶ λογικὸν τοῦ  τῷ λόγῳ  τὰ πάντα,   πεποιηκότος Χριστοῦ   ἐνδιαἰτημα, πανύμνητε Μῆτερ Θεοῦ, τὴν  ἀθλίαν ψυχήν μου ἐλεησον.
Συνέχει με ἐγκλημάτων θάλασσα, καὶ χειμάζει τρικυμία πταισμάτων, καὶ πρὸς  βυθὸν   ἀπωλείας    καθέλκει, ἀλλεπαλλήλων   παθῶν   ἡ ἀντίπνοια,  τὴν ἄβυσσον  τῶν οἰκτιρμῶν,   ἡ τεκοῦσα  τὸν κλύδωνα κόπασον.

Νεώτερος ὑπάρχων φιλάνθρωπε,  ὡς υἱός σου δαπανήσας τὸν πλοῦτον, ἐν ῥυπαραῖς  πράξεσιν ἀσωτειας, καὶ ἀγαθῶν σου λιμώττων ὁ ἄθλιος, προσέρχομαί σοι νῦν οἰκτρῶς  ὡς εὐσπλάγχνῳ αἰτῶν τὴν  συγχώρησιν.

Ῥερύπωται ἡ στολή μου πάναγνε,   καὶ ἐσβέσθη  ἡ λαμπὰς τῆς ψυχῆς μου,   καὶ ταῖς  σειραῖς,  τῶν πολλῶν μου  πταισμάτων,   χεῖρας καὶ  πόδας δεθείς,  ἔξω  ἔρριμμαι,  ὁ ἔμψυχος Θεοῦ   νυμφὼν   εἰς νυμφῶνά με θεῖον εἰσάγαγε.
Τοῦ ἁγίου. Ἰλασθητί μοι Σωτήρ.
«Ἱλάσθητί μοι Σωτήρ· πολλαὶ γὰρ αἱ ἀνομίαι μου, καὶ ἐκ βυθοῦ τῶν κακῶν, ἀνάγαγε  δέομαι· πρὸς σὲ γὰρ ἐβόησα, καὶ ἐπάκουσόν μου, ὁ Θεὸς τῆς σωτηρίας μου».

Συνήθλησέ σοι χορός, σεπτῶν γυναίων ἀοίδιμε· ῥωσθεῖσαι γὰρ τοῦ Σταυροῦ,
δυνάμει συνέτριψαν, ἐχθροῦ πολυμήχανον, κεφαλὴν καὶ νίκης, ἀνεπλέξαντο τὸ  διάδημα.

Ἐρρώσθη τὸ ἀσθενές, Θεοῦ δυνάμει καὶ χάριτι· ἰδοὺ γὰρ νεανικῶς, γυναῖκες
ἠρίστευσαν, τὸν ὄφιν πατήσασαι, τὸν ποτὲ τὴν Εὔαν, Παραδείσου ἐξοικίσαντα.

Βυθίσασαι πονηρῶν, δαιμόνων ἄψυχα ξόανα, ἐπουρανίου ναοῦ, κειμήλια ἔμψυχα,  ἑαυτὰς προσήξατε, καὶ τῶν πρωτοτόκων, Ἐκκλησίαν ἐφαιδρύνατε.
Θεοτοκίον
Ὁ θρόνος ὁ τοῦ Θεοῦ, τῶν Χερουβὶμ ὁ ὑπέρτερος, νεφέλη ἡ τοῦ φωτός, ψυχῆς μου τὰ  ὄμματα, Παναγία φώτισον, καὶ παθῶν ἀχλύος, τὴν καρδίαν μου καθάρισον.

Κοντάκιον τοῦ αὐτοῦ. Ἦχος δ'.   Ἐπεφάνης σήμερον.

Θησαυρὸν πολύτιμον  ἡ ἐκκλησία, σὴν  εἰκόνα  κέκτηται, θαυμάτων λάμψεσιν  αὐτήν,   κατακοσμοῦσαν γεραίρουσα  Βλάσιε   μάκαρ  τὴν θείαν σου ἄθλησιν.
Ὁ οἶκος.
Ῥώμῃ Θεοῦ ἐνισχυθείς, ὦ θεόφρον, ὡς ἱερὸς Ἱεράρχης καὶ λειτουργὸς αὐτοῦ, ἐν  πράξεσι θείαις ἀναδέδειξαι, τῶν ἀθλοφόρων ἐν ταῖς χορείαις, ἀθλοφόρος ὡράθης καὶ  στεφανίτης, τῆς Ἀαρὼν ὑπερήρθης θυσίας, ὡς μύστης Χριστοῦ, σὺν Ἄβελ αἷμα τὸ  θεῖον ἀνακράζει Θεῷ τὴν σφαγήν σου, καὶ θρόνῳ θείῳ τοῦ κτίσαντος παρεστώς, σὺν  Ἀγγέλων τοῖς τάγμασι πρεσβεύεις ἀπαύστως ὑπὲρ πάντων ἡμῶν.
Σ  υ ν α ξ ά ρ ι ο ν

Τῇ ΙΑ' τοῦ αὐτοῦ μηνός, Μνήμη τοῦ Ἁγίου Ἱερομάρτυρος Βλασίου,
Ἀρχιεπισκόπου Σεβαστείας.
Στίχοι
·          Λαιμὸν Βλάσιος ἐκκοπεὶς διὰ ξίφους,
·          Ἀλγοῦσι λαιμοῖς ῥευμάτων εἴργει βλάβας.
·          Ἑνδεκάτῃ Βλασίου τάμεν αὐχένα χαλκὸς ἀτειρής.
Οὗτος ὁ ἅγιος ὑπῆρχεν ἐπίσκοπος   Σεβαστείας·   ἡ θεία χάρις,   δι' ἧς  ἐθεράπευε τὰς νόσους ἀνθρώπων καὶ κτηνῶν, καὶ ἐξαιρέτως τῶν νηπίων, κατέστησε    τὸ ὄνομα  αὐτοῦ ἀκουστὸν·   ἤθλησεν ἐπὶ Αἰκινίου  τῷ 316 ἔτει.
Τῇ αὐτῇ ἡμέρᾳ, οἱ Ἅγιοι δύο Παῖδες, οἱ συναθλήσαντες τῷ Ἁγίῳ Βλασίῳ, μετὰ τῶν  ἑπτὰ γυναικῶν, ξίφει τελειοῦνται.
Στίχοι
·          Βαβαὶ τοσαύτης παιδίων εὐθαρσίας!
·          Σπεύδουσιν ἄμφω, ποῖον ἐκτμηθῇ φθάσαν.
·          Κτείνει γυναῖκας ἑπτὰ σεπτὰς τὸ ξίφος,
·          Οὐ τῇ γυναικῶν συσχεθείσας δειλίᾳ.

Τῇ αὐτῇ ἡμέρᾳ, Μνήμη τῆς εὑρέσεως τοῦ λειψάνου τοῦ Ἁγίου Ζαχαρίου τοῦ
Προφήτου, τοῦ Πατρὸς τοῦ τιμίου Προδρόμου.
Στίχοι
·          Φανεὶς ὁ νεκρὸς γῆθεν ὁ Ζαχαρίου,
·          Τοῖς ζῶσι πιστοῖς ἄφθονον βλύζει χάριν.

Τῇ αὐτῇ ἡμέρᾳ, Μνήμη Θεοδώρας τῆς Βασιλίσσης, τῆς στερεωσάσης τὴν
ὀρθοδοξίαν.
Στίχοι
·          Θεοδώραν Ἄνασσαν εὐσεβεστάτην,
·          Χριστὸς Βασιλεὺς ἀξιοῖ θείου στέφους.


Ὁ ἅγιος νεομάρτυς   Γεώργιος   ὁ Σέρβος,   ὁ ἐν τῇ, πόλει   Σοφίᾳ μαρτυρήσας  κατὰ τὸ ἔτος 1515, διὰ πυρὸς τελειοῦται.
Γεώργιος δὲ μὴ τὸ πῦρ δειλιάσας,
Ἀπυρπόλητος ἐν πυρὶ διαμένει.

Τῇ αὐτῇ ἡμερᾳ ἀνάμνησις τοῦ γενομένου   ἐν τῇ πόλει Πάργᾳ μεγίστου  καὶ  ὑπερφυοῦς θαύματος παρὰ τῆς ἁγίας Εἰκόνος τῆς κυρίας Θεοτόκου  καὶ Ἀειπαρθένου  Μαρίας τῆς εὑρισκομένης  νῦν ἐν τῷ προαστείῳ   Κερκύρας Μανδουκίῳ.
Φρίττω ἐννοῶν τῆς Παρθένου τὸ θαῦμα,
Ὅταν ἐπήρθη ἐκ γῆς πρὸς τὸν ἀέρα.
Ταῖς τοῦ Ἱεράρχου καὶ πάντων τῶν Ἁγίων μετὰ τῆς Θεοτόκου πρεσβείαις Χριστὲ ὁ  Θεὸς ἐλέησον ἡμᾶς.  Ἀμήν.
(Κατάλυσις οἴνου καὶ ἐλαίου).
ᾨδὴ  ἑβδόμη τῆς Θεοτόκου.
«Θεοῦ συγκατάβασιν,   τὸ πῦρ   ᾐδέσθη ἐν Βαβυλῶνί ποτε· διὰ τοῦτο οἱ  Παῖδες, ἐν  τῇ καμὶνῳ ἀγαλλομένῳ ποδί, ὡς ἐν λειμῶνι χορεύοντες
ἔψαλλον· Εὐλογητὸς ὁ Θεός, ὁ τῶν Πατέρων ἡμῶν».
Ὑμνεῖν σε πανύμνητε, καὶ εὐλογεῖν σε εὐλογημένη ἁγνὴ καὶ βροτῶν   καὶ ἀγγέλων,  ἐπίσης φύσις ἀδυνατεῖ ὡς εἰκὸς· δημιουργὸν γὰρ ἀμφοτέρων τέτοκας, καὶ ποιητὴν  τοῦ παντὸς παρθένος μείνασα.

ᾯ  οὐ κέκτημαι δάκρυα, οὒκ ἔχω πένθος, οὐδὲ κατάνυξιν, παναγία παρθένε  ἐκ   προσώπου ἀφελομενη  τῆς γῆς, δάκρυον ἅπαν δίδου μοι  κατάνυξιν, ἵνα δακρύσας  πικρῶς, ἐκπλύνω μου τὴν ψυχήν. Τὸ δένδρον τὸ ἄκαρπον, ἐγὼ ὑπάρχω κατάρας ἄξιον  κατανύξεως ὅλως,  καρπὸν   μὴ φέρον,   τομῆς   καὶ καύσεως ὑπὸ εὐθύνην καὶ κλῆμα  κατάξηρον ἀλλ' ἐν ἀσβεστῳ πυρὶ μὴ ἐκπέμψας Χριστέ.
Μεγάλην   ἀντίληψιν,   καϊ  προστασίαν σε ἀκαταίσχυντον, κεκτημένοςπαρθένε,  πυρὸς ῥυσθείην διαιωνίζοντος, καὶ τῆς μελλούσης ἀνάγκης καὶ θλίψεως,   τοῦ τῶν  ὀδόντων βρυγμοῦ, καὶ σκότους τοῦ λυπηροῦ.
Τοῦ ἁγίου. Τῶν Χαλδαίων ἡ κάμινος.

«Τῶν Χαλδαίων ἡ κάμινος, πυρὶ φλογιζομένη, ἐδροσίζετο πνεύματι, Θεοῦ ἐπιστασίᾳ·  οἱ Παῖδες δὲ ἔψαλλον· Εὐλογητὸς ὁ Θεός, ὁ τῶν Πατέρων ἡμῶν».

Φωτισμοῦ θείου ἔμπλεων, κτησάμενος καρδίαν, ἀπροσκόπτως παρέδραμες,
προσκόμματα τῆς πλάνης, ἐχθρῶν διαβήματα, ὑποσκελίσας Σοφέ, τῇ παρουσίᾳ σου.

Ῥαντισμῷ τῶν αἱμάτων σου, πλάνης φλὸξ ἀπεσβέσθη, τῇ ἐλλάμψει τῶν λόγων σου, ἡ  κτίσις ἐφωτίσθη, κραυγάζουσα Βλάσιε· Εὐλογητὸς ὁ Θεός, ὁ τῶν Πατέρων ἡμῶν.

Οὐ σκιαῖς οὐκ αἰνίγμασιν, ὃν ἐπόθησας βλέπεις, πρὸς δὲ πρόσωπον, πρόσωπον  λυθέντων τῶν ἐσόπτρων, καὶ μέλπεις γηθόμενος· Εὐλογητὸς ὁ Θεός, ὁ τῶν Πατέρων  ἡμῶν.
Θεοτοκίον
Νυσταγμῷ κρατηθέντα με, Παρθένε ἀμελείας, ἁμαρτίας κατέλαβεν, ὕπνος
θανατηφόρος· διὸ μετανοίας με, πρὸς ζωηφόρον αὐγήν, Ἁγνὴ ἐξέγειρον
καὶ σῶσόν με.
Καταβασία.
»Οὐκ ἐλάτρευσαν τῇ κτίσει οἱ θεόφρονες, παρὰ τὸν
κτίσαντα· ἀλλὰ πυρὸς ἀπειλήν, ἀνδρείως πατήσαντες ἔχαιρον
ψάλλοτες· ὑπερύμνητε, ὁ τῶν Πατέρων Κύριος καὶ Θεὸς
εὐλογητὸς εἶ.
ᾨδὴ  Η'.  Ὁ εἱρμός.
Ἑπταπλασίως κάμινον, τῶν Χαλδαίων, ὁ τύραννος, τοῖς θεοσεβέσιν ἐμφανῶς ἐξεκαυσε·  δυνάμει δὲ κρείττονι, περισωθέντας τούτους ἰδών. Τὸν Δημιουργὸν καὶ Λυτρωτήν,  ἀνεβόα, οἱ Παῖδες εὐλογεῖτε, Ἱερεῖς  ἀνυμνεῖτε, λαὸς ὑπερυψοῦτε εἰς πάντας τοὺς  αἰῶνας.
Τῆς Θεοτόκου

Χαῖρε πηγὴ βλυστάνουσα, ψυχικὴν ἀγαλλίασιν, χαῖρε χορηγὲ τῆς θεϊκῆς χρηστότητος,  χαρᾶς χαῖρε σκήνωμα, χαῖρε χωρίον ἅγιον, ὄχημα σεπτον τοῦ ἀνεσπέρου ἡλίου, Μαρία  Θεοτόκε, ὑπερευλογημένη, ὑπερδεδοξασμένη καὶ κεχαριτωμένη.
Ξένα καὶ πέραν πίστεως, τὰ φρικτὰ διηγήματα, τοῦ ξενοπρεποῦς καὶ παραδόξου τόκου  σου, Μαρία πανύμνητε, τὸν γὰρ τῆς δόξης Κύριον τὸν τοῖς Χερουβὶμ καὶ Σεραφεὶμ  ἐφεστῶτα, τὸν ἕνα τῆς Τριάδος, ἀσυγχύτως ἀτρέπτως, ἐγέννησας ἀσπόρως ἐκ σοῦ  σεσαρκωμένον.

Λογοθεσίου λύτρωσαι, φοβεροῦ με φιλάνθρωπε· λόγον γὰρ οὐδόλως, τῶν κακῶν ὧν  εἴργασμαι, πεποίηκα δέσποτα, τὰ τῶν ἀλόγων ἔργα δὲ πέπραχα ἀλόγως, ἀλογίαις  συζήσας, ἀλλά με Θεοῦ λόγε σῆς μητρὸς ἱκεσίαις, οἰκτειρησον εὐσπλάγχνως τὸν σὸν  ἀχρεῖον δοῦλον.

Σοῦ τὴν θερμὴν ἀντίληψιν, καὶ ὀξεῖαν  βοήθειαν, τὴν γεγενημένην εἰς ἐμὲ  πανάμωμε,   ἐκπλήττομαι  δέσποινα, καὶ γεγηθὼς κραυγάζω σοι, χαῖρε σωτηρία τῆς  ψυχῆς μου  καὶ σκέπη, χαρὰ τοῦ κόσμου χαῖρε, καὶ ἐλπίς μου βεβαία, ζωῆς τῆς  αἰωνίου ἢ πρόξενός μοι χαῖρε.
Τοῦ ἁγίου. Ὁ στεγάζων ἐν ὕδασι.
«Ὁ στεγάζων ἐν ὕδασι τὰ ὑπερῷα αὐτοῦ, ὁ τιθεὶς θαλάσσῃ ὅριον ψάμμον, καὶ συνέχων  τὸ πᾶν, σὲ ὑμνεῖ Ἥλιος, σὲ δοξάζει Σελήνη, σοὶ προσφέρει ὕμνον πᾶσα κτίσις, τῷ  Δημιουργῷ, καὶ Κτίστῃ εἰς τοὺς αἰῶνας».

Ὡς κριὸς ἐθελόθυτος, ὡς ἱερεῖον δεκτόν, ὡς ἀμνὸς ἄκακος, χαίρων προσήχθης τῷ  τυθέντι ἀμνῷ, εἰς ἡμῶν λύτρωσιν, καὶ Μαρτύρων συνήφθης ὁμηγύρει, μέλπων σὺν  Ἀγγέλοις, τὴν ἱερωτάτην Παμμάκαρ ὑμνῳδίαν.

Σταλαγμοῖς τῶν αἱμάτων σου, ἀποξηράνας βυθὸν ἀθεΐας Μάρτυς, ἔβλυσας κόσμῳ,  ἰαμάτων κρουνούς, παύοντας καύσωνα, παθημάτων παντοίων, τῶν ἐν πίστει σοι  καταφευγόντων, καὶ ὑπερυψούντων Χριστὸν εἰς τοὺς αἰῶνας.

Οὐκ ἀρνούμεθα Κύριον, τὸν ἐπὶ πάντων Θεόν, ἱερῶν γυναίων χορός, ἐβόα ὁ Μακάριος·  ὅθεν ξεόμεναι, καὶ πυρὶ ὁμιλοῦσαι, καὶ σιδήρῳ κάρας ἐκτμηθεῖσαι, ἔχαιρον  ὑμνοῦσαι, Χριστὸν εἰς τοὺς αἰῶνας.
Θεοτοκίον
Ἱεράν σε προήγγειλαν, Παρθενομῆτορ φωναί, ἐσομένην Κόρη, τοῦ Ποιητοῦ σου, ὑπὲρ  φύσιν τροφόν, γέννησιν ἄρρητον, ὡς καὶ σύλληψιν ξένην κεκτημένην· ὅθεν σε  ὑμνοῦμεν, εἰς πάντας τοὺς αἰῶνας.
Καταβασία.
Παῖδας εὐαγεῖς ἐν τῇ καμίνῳ, ὁ τόκος τῆς Θεοτόκου διεσώσατο, τότε μὲν  τυπούμενος, νῦν δὲ ἐνεργούμενος, τὴν οἰκουμένην ἅπασαν ἀγείρει ψάλλουσαν· τὸν  Κύριον ὑμνεῖτε  τά ἔργα, καὶ ὑπερυψοῦτε εἰς πάντας τοὺς αἰῶνας.
ᾨδὴ  θ'.   Ὁ Εἱρμός.
Ἐξέστη ἐπὶ τούτῳ ὁ οὐρανός, καὶ τῆς γῆς κατεπλάγη τὰ πέρατα, ὅτιΘεός, ὤφθη τοῖς  ἀνθρώποις σωματικῶς, καὶ ἡ γαστήρ σου γέγονεν, εὐρυχωροτερα τῶν οὐρανῶν· διό σε  Θεοτόκε, Ἀγγέλων καὶ ἀνθρώπων, ταξιαρχίαι μεγαλύνουσιν.
Κανὼν  τῆς Θεοτόκου.

Ἰάτρευσον τὰ τραύματα τῆς ἐμῆς, ταλαιπώρου καρδίας καὶ ἴασαι τὰ τῆς ψυχῆς, ἕλκη  τὰ δυσίατα καὶ πολλὰ καὶ τῆς σαρκός μου δέσποινα, θείᾳ ἐπισκέψει σου τάς δεινάς,  θεράπευσον ὀδύνας, καὶ λῦσόν μου τάς νόσους, τάς ψυχικάς τε καὶ τοῦ σώματος.

Οὐ κέκτημαι μεσίτην πρὸς τὸν Θεόν, ἢ προστάτην οὐδὲ ἀντιλήπτορα μετὰ Θεόν,  ἕτερον ἐκτός σου ἐπὶ τῆς γῆς, Ὑπεραγία δέσποινα, ὅθεν σοι προσπίπτω μετὰ θερμῶν,  δακρύων μετὰ πόνου καρδίας, δυσωπῶν σε ἀντιλαβοῦ τῆς ἀσθενείας μου.

Ψυχαὶ μεμακρυσμέναι ἀπὸ Θεοῦ, καὶ τῶν θείων χαρίτων στερούμεναι δεῦτε θερμῶς καὶ  τὴν τοῦ ἀσώτου ἐπιστροφήν, ἀναλαβοῦσαι κράξωμεν, Πάτερ ἀγαθέ, ὁ ἐν οὐρανοῖς,  ἡμάρτομέν σοι πάντες ἱλάσθητι καὶ σῶσον τοὺς προσφυγόντας τῷ ἐλέει σου.
Τίς γὲνωμαι, τί πράξω ὁ ταπεινὸς, τίνα ἕξω ἐκεῖσε συνήγορον, ἁμαρτιῶν, πλήθη  περικείμενος χαλεπά, καὶ ῥᾳθυμίας πέλαγος καὶ ἀναισθησίας ὑπερβολὴν ἁγία  Θεοτόκε, ἐλπὶς ἀπηλπισμένων μὴ καταισχύνῃς με τὸν δοῦλόν σου.
Τοῦ Ἁγίου.
Τὸν προδηλωθέντα ἐν ὄρει.
«Τὸν προδηλωθέντα, ἐν ὄρει τῷ νομοθέτῃ, ἐν πυρὶ καὶ βάτῳ, τόκον τὸν τῆς  ἀειπαρθένου, εἰς ἡμῶν τῶν πιστῶν σωτηρίαν, ὕμνοις ἀσιγήτοις μεγαλύνομεν».

Ὡς ὑπερφυεῖ κλίμακι, τῷ αἵματι Μάρτυς, ἐπιβὰς τὰς ἄνω μονάς, κατέλαβες ὡραῖος,  ἀγλαΐαις ἀποδειχθεὶς τῶν ἀγώνων, καὶ τῷ στεφοδότῃ σου παρίστασαι.

Σὲ τὸν φωταυγῆ Ἥλιον, ποθοῦσαι γυναῖκες, καὶ τῶν ἡδυπνόων Χριστὲ ὀσφρανθεῖσαί  σου μύρων, διὰ πάθους τὸ σὸν εἰκόνισαν πάθος, καὶ τῆς ἀφθαρσίας ἠξιώθησαν.

Ἡμεροφαὴς ὡς ἀστήρ, ταῖς ἄνω χορείαις αὐλιζόμενος Βλάσιε, τὴν φωσφόρον σου  μνήμην, τοὺς γεραίροντας ζοφερῶν ἐγκλημάτων, ῥῦσαι ταῖς πρεσβείαις σου δεόμεθα.
Θεοτοκίον
Φέρεις ἐν ἀγκάλαις, Χριστὸν τὸν διακρατοῦντα, οἰκουμένην πᾶσαν, χειρὶ ἁγνὴ  Παρθενομῆτορ, ὃν ἱκέτευε ὡς Υἱόν σου καὶ Κτίστην, σῶσαι τὰς ψυχὰς τῶν  ἀνυμνούντων σε.
Καταβασία.
Ἅπας γηγενής, σκιρτάτω τῷ πνεύματι, λαμπαδοχούμενος, πανηγυριζετω δέ, ἀΰλων νόων  φύσις γεραίρουσα, τὴν ἱερὰν   Πανήγυριν τῆς θεομήτορος, καὶ βοάτω· χαίροις  Παμμακάριστε, Θεοτόκε ἁγνὴ ἀειπάρθενε.
Ἐξαποστειλάριον.   Ἐν πνεύματι τῷ ἱερῷ.
Μαρτύρων σε ὡράϊσμα, ἱερέων τὸ κλέος, γινώσκομεν πανόλβιε, Βλάσιε Ἱεράρχα· ὡς  θῦμα γὰρ προσήνεγκας, σεαυτὸν καὶ τέθυσαι, τῷ διὰ σὲ εἰς θυσίαν, ἑκουσίως  ἐλθόντι, ἀγαθότητι  ἀφράστῳ, καὶ βουλήσει ἀρρήτῳ.
Ἕτερον
Τοῖς μαθηταῖς συνέλθωμεν
Δεῦτε καὶ δῶμεν σήμερον, τῷ Χριστῷ δόξαν πάντες· αὐτὸς γὰρ ὁ Θεὸς ἡμῶν, τέρασι  παραδόξοις, καὶ θαύμασι πολυτρόποις, τὸν σοφὸν Ἱεράρχην, καὶ Μάρτυρα ἐδόξασε,  Βλάσιον, ὃν τιμῶντες, καὶ τὴν αὐτοῦ, ἱερὰν πανήγυριν ἐκτελοῦντες, ἁμαρτιῶν  λυτρούμεθα, ταῖς αὐτοῦ ἱκεσίαις.
Θεοτοκίον
Ζητῶν με τὸ πλανώμενον, πρόβατον παραβάσει, Θεὸς ὁ πλαστουργήσας με, σοῦ τὴν  ἄφθορον μήτραν, ὑπέδυ ἄχραντε Κόρη, καὶ λαβών με ἐπ' ὤμων, εἰς οὐρανοὺς ἀνύψωσε,  συνεδρίᾳ τιμήσας τῇ Πατρικῇ, οὗ τὴν ἀνυπερβλητον εὐσπλαγχνίαν, καὶ σὲ τὴν  Θεομήτορα, προσκυνῶ καὶ δοξάζω.
Εἰς τοὺς αἴνούς. Στίχους δ'.
Ἦχος α'. Τῶν οὐρανίων ταγμάτων.

Τῇ παμφαεῖ  πανηγύρει   τοῦ  ἱεράρχου  Χριστοῦ,  εὐωχηθῶμεν  ἅμα, ὦ φιλέορτοι  πάντες, πιστῶς   ἐν εὐλάβειᾳ,   καί  πόθῳ  αὐτῷ,   τῇ εἰκόνι προσφέροντες, τὴν  ἀξιέραστον ταύτην σου ἑορτήν, ἐκτελοῦντες τὴν ἐτήσιον.

Ὡς  προμηθέα σε   πάντων,   ὑμνοῦμεν   Βλάσιε,   καὶ   λογικῶν θρεμμάτων,  καὶ  ἀλόγων  πασχόντων·  πάντας γὰρ ἰσχύεις, θεράπον Χριστοῦ, εὐεργετεῖν καί ἰᾶσθαι  πιστῶς· τὴν γὰρ τοῦ πνεύματος χάριν, πεπλουτηκώς, δαψιλεύεις τὰ θαυμάσια.

Χριστὸς τὸ ζῆν σοι παμμάκαρ, καὶ τὸ θανεῖν ἀληθῶς κέρδος ἐδείχθη πίστει,   κατὰ  Παῦλον   τὸν Μέγαν Βλάσιε  θέοφρον, ἐπεὶ δι’ αὐτὸν προθυμότατα τέθνηκας,   καὶ   σὺν αὐτῷ βασιλεύεις διὰ παντός, εἰς ζωὴν τὴν ἀτελεύτητον.

Θείῳ ῥωσθεῖσαι   γυναῖκες ζήλῳ τῆς πίστεως   τοῖς ὑπερτίμοις ἂθλοις τῆς καλῆς  μαρτυρίας, ἐστεφθησαν σὺν τέκνοις, θαῦμα φρικτόν· κεφαλὴν γὰρ ποθοῦσαι  Χριστόν,   καὶ ἐν αὐτῷ νυμφευθεῖσαι ὑπὲρ αὐτοῦ, τάς κεφαλὰς ἐναπετμηθησαν.
Δόξα ἦχος πλ. β'.
Βλαστήσας   ἐν  τῇ   ἀσκήσει  τῶν  θείων   ἀρετῶν,  φερωνύμως Βλάσιε,   ἐξήνθησας  δαυϊτικῶς,   ὥσπερ  φοῖνιξ,   ἐν  ταῖς  αὐλαῖς  τοῦ  Κυρίου, καὶ   ὡσεὶ  κέδρος,   ἐπληθύνθης  τοῖς  κατορθωμασιν·   ὡς   ἄμπελος  δὲ  εὐθυνοῦσα   ἐν  οἴκῳ  Θεοῦ  τῷ  καιρῷ  τοῦ  μαρτυρίου, τεμνόμενος βασάνων ποιναῖς   ἐκ  καρποῦ  τῶν   ἀγώνων  σου,   ἔβλυσας   ἡμῖν  οἶνον  νοητόν,   ἐξ  οὗ  πιόντες, εὐφροσύνης   ἐνθέου  τάς καρδίας πληρούμεθα καὶ  συμφώνως συνελθόντες,   ἐν  τῇ  σεβασμίᾳ  μνήμῃ  τῆς  σῆς  τελειώσεως, μακαρίζοντες εὐφημοῦμέν  σε, αἰτούμενοι  λαβεῖν  διὰ  σοῦ,  τὴν  εἰρήνην  καὶ  τὸ  μέγα   ἔλεος.

Καὶ  νῦν.  Θεοτοκίον.
Θεοτόκε σὺ   ἡ   ἄμπελος   ἡ   ἀληθινή,   ἡ  βλαστήσασα τὸν  καρπὸν  τῆς  ζωῆς,  σὲ   ἰκετευομεν·  πρέσβευε  Δέσποινα, μετὰ  τοῦ   ἱεράρχου  καὶ  πάντων τῶν   Ἁγίων,   ἐλεηθῆναι  τάς ψυχὰς   ἡμῶν.

Δοξολογία μεγάλη καὶ ἀπόλυσις.
Εἰς τὴν λειτουργίαν ὁ  Ἀπόστολος.
Προκείμενον,   Ἦχος πλ. β'.
Σῶσον Κύριε,   τὸν λαόν σου,   καὶ εὐλογησον τὴν κληρονομίαν σου.
Στίχ.  Πρὸς σέ, Κύριε, κεκράξομαι, ὁ Θεός μου.
Πρὸς Ἑβραίους Ἐπιστολῆς Παύλου τὸ Ἀνάγνωσμα
Ἀδελφοί,   ἔχοντες   Ἀρχιερέα  μέγαν, διεληλυθότα τοὺς  οὐρανούς,   Ἰησοῦν  τὸν  Υἱὸν  τοῦ  Θεοῦ,  κρατῶμεν  τῆς   ὁμολογίας.  Οὐ  γὰρ   ἔχομεν   Ἀρχιερέα  μὴ  δυνάμενον συμπαθῆσαι  ταῖς   ἀσθενείαις   ἡμῶν,  πεπειρασμένον δὲ  κατὰ  πάντα καθ`   ὁμοιότητα,  χωρὶς   ἁμαρτίας.  Προσερχώμεθα οὖν  μετὰ  παρρησίας, τῷ  θρόνῳ  τῆς  χάριτος,   ἵνα  λάβωμεν   ἔλεος,  καὶ  χάριν εὕρωμεν  εἰς  εὔκαιρον  βοήθειαν. Πᾶς  γὰρ   Ἀρχιερεὺς   ἐξ   ἀνθρώπων  λαμβανόμενος,   ὑπὲρ   ἀνθρώπων  καθίσταται τὰ  πρὸς  τὸν  Θεόν,   ἵνα  προσφέρῃ  δῶρά  τε καὶ  θυσίας   ὑπὲρ   ἁμαρτιών·  μετριοπαθεῖν  δυνάμενος τοῖς   ἀγνοοῦσι  καὶ  πλανωμένοις,   ἐπεὶ  καὶ  αὐτὸς  περίκειται   ἀσθενειαν·  καὶ  διὰ  ταύτην   ὀφείλεις  καθὼς  περὶ  τοῦ  λαοῦ,  οὕτω  καὶ  περὶ   ἑαυτοῦ  προσφέρειν   ὑπὲρ   ἁμαρτιῶν.  Καὶ  οὐχ   ἑαυτῷ  τὶς  λαμβάνει τὴν  τιμήν,   ἀλλὰ   ὁ  καλούμενος   ὑπὸ  τοῦ  Θεοῦ  καθάπερ καὶ   ὁ   Ἀαρών.  Οὕτω  καὶ   ὁ  Χριστὸς  οὐχ   ἑαυτὸν   ἐδόξασε  γεννηθῆναι   ἀρχιερέα,   ἀλλ`   ὁ  λαλήσας πρὸς  αὐτόν.  Υἱός  μου εἶ  σύ,   ἐγὼ  σήμερον γεγέννηκά σε. Καθὼς  καὶ   ἐν   ἑτέρῳ  λέγει: Σὺ   ἱερεὺς  εἰς  τὸν  αἰῶνα  κατὰ  τὴν  τάξιν Μελχισεδέκ.

Ἀλληλούϊα.   Ἦχος  πλ. Β`.
Μνήσθητι τῆς  συναγωγῆς  σου,   ἧς   ἐκτήσω   ἀπ`   ἀρχῆς.
Στίχ.   Ὁ  δὲ  Θεὸς  Βασιλεὺς   ἡμῶν  πρὸ  αἰώνων.
Εὐαγγέλιον.  Ἐκ τοῦ κατὰ Ἰωάννην. (ι'. 9 —16).

Εἶπεν ὁ Κύριος· Ἐγώ εἰμι ἡ θύρα· δι'ἐμοῦ ἐάν τις εἰσέλθῃ, σωθήσεται, καὶ  εἰσελεύσεται, καὶ ἐξελεύσεται, καὶ νομὴν εὑρήσει. Ὁ κλέπτης οὐκ ἔρχεται, εἰμὴ  ἵνα κλέψῃ, καὶ ἀπολέσῃ· ἐγὼ ἦλθον, ἵνα ζωὴν ἔχωσι, καὶ περισσὸν ἔχωσιν. Ἐγώ εἰμι  ὁ ποιμὴν ὁ καλός. Ὁ ποιμὴν ὁ καλὸς τὴν ψυχὴν αὐτοῦ
τιθησιν ὑπὲρ τῶν προβάτων, ὁ μισθωτὸς δέ, καὶ οὐκ ὢν ποιμήν, οὗ οὐκ εἰσὶ τὰ  πρόβατα ἴδια, θεωρεῖ τὸν λύκον ἐρχόμενον, καὶ ἀφίησι τὰ πρόβατα καὶ φεύγει, καὶ  ὁ λύκος ἁρπάζει αὐτά, καὶ σκορπίζει τὰ πρόβατα. Ὁ δὲ μισθωτὸς φεύγει, ὅτι  μισθωτός ἐστι, καὶ οὐ μέλει αὐτῷ περὶ τῶν προβάτων. Ἐγώ εἰμι ὁ ποιμὴν ὁ καλός,  καὶ γινώσκω τὰ ἐμά, καὶ γινώσκομαι ὑπὸ τῶν ἐμῶν. Καθὼς γινώσκει με ὁ Πατήρ, κἀγὼ  γινώσκω τὸν Πατέρα· καὶ τὴν ψυχήν μου τίθημι ὑπὲρ τῶν προβάτων. Καί ἄλλα πρόβατα  ἔχω, ἃ οὐκ ἔστιν ἐκ τῆς αὐλῆς ταύτης, κἀκεῖνα με δεῖ ἀγαγεῖν καὶ τῆς φωνῆς μου  ἀκούσουσι, καὶ γενήσεται μία ποίμνη, εἷς ποιμήν.
Μεγαλυνάρια τοῦ ἁγίου Βλασίου.
Χαίροις ἱεραρχα θαυματουργέ, Βλάσιε θέοφρον ἀθλοφόρων ἡ καλλονή, χαίροις  ἀσθενούντων ὁ μέγας ἀντιλήπτωρ, καὶ τῶν  σὲ εὐφημουντων προστάτα μέγιστε.
Τὸν   ἐν   ἱεράρχαις   ἱερουργόν,  καὶ  τὸν   ἐν  κινδύνοις   ἀπροσμάχητον  βοηθόν, τὸν  τῆς  Σεβαστείας φρουρὸν  καὶ  πολιοῦχον,  Βλάσιον τὸν  Μέγαν,   ὕμνοις  τιμήσωμεν.
Τὸν   ἱερομάρτυρα  τοῦ  Χριστοῦ,  Βλάσιον τὸν  Μέγαν, εὐφημήσωμεν  οἱ  πιστοί, τὸν  τῆς   Ἐκκλησίας   ὑπέρλαμπρον  φωστῆρα,  καὶ  τῶν   ἀνθρώπων  πρέσβυν μέγαν πρὸς  Κύριον.
Ἐκ  παντὸς  κινδύνου καὶ  πειρασμῶν,  καὶ  νόσων παντοίων,   ἐλευθέρωσον   Ἀθλητά,  τοὺς   ἐν  τῷ  πανσέπτῳ  ναῷ  σου, προσιόντας, ταῖς  πρὸς  Θεὸν  πρεσβείαις σου μάκαρ Βλάσιε.
Μὴ  παύσῃ  δεόμενος τῷ  Χριστῷ,  Βλάσιε παμμάκαρ,   ἱεράρχα  θαυματουργέ,   ὑπὲρ  τῶν   ἐν  πίστει   ἀεί  σε  εὐφημούντων  καὶ   ἐκτελούντων  πόθῳ  τὴν  θείαν μνήμην σου.
Ο ΠΟΛΥΕΛΕΟΣ
Δοῦλοι Κύριον Ἀλληλούΐα.
Κοινωνικόν.
Εἰς μνημόσυνον αἰώνιον ἔσται δίκαιος.


</document>
