<?xml version="1.0" encoding="UTF-8"?>
<document book="min_ext" part="sep" name="01c_sep" title="Ἀσματικὴ Ἀκολουθία τῶν Ἁγίων 40 γυναικῶν μαρτύρων">
Τῌ Α' ΤΟΥ ΣΕΠΤΕΜΒΡΙΟΥ
1 Σεπτεμβρίου· τῶν ἁγίων  40 γυναικῶν μαρτύρων

ΑΣΜΑΤΙΚΗ  ΑΚΟΛΟΥΘΙΑ ΤΩΝ ΑΓΙΩΝ ΤΕΣΣΑΡΑΚΟΝΤΑ ΟΣΙΟΠΑΡΘΕΝΟΜΑΡΤΥΡΩΝ ΓΥΝΑΙΚΩΝ

ποιηθεῖσα ὑπὸ μητροπολίτου Μηθύμνης κυροῦ 'Ιακώβου ψαλλομένη τῇ 1ῃ σεπτεμβρίου  μετὰ τῆς ἀκολουθίας τῆς ἰνδίκτου

Προσημείωσις Τὴν ἀκολουθία τῶν ἁγίων τεσσαράκοντα γυναικῶν μαρτύρων ἐποίησεν ὁ  μακαριστὸς μητροπολίτης Μηθύμνης ᾿Ιάκωβος Μαλλιαρὸς τὸ 1975, ἀλλὰ κατὰ τὴν  σύνταξιν αὐτῆς δυστυχῶς δὲν ἔλαβε καθόλου ὑπόψιν του ὅτι πρέπει ὁπωσδήποτε νὰ  συμψάλλεται καὶ ἡ ἀκολουθία τῆς ἰνδίκτου (1η σεπτεμβρίου)· μόνον εἰς τὰ  ἀναγνώσματα ὁρίζει τὸ εὐαγγέλιον τῆς ἰνδίκτου. ὡς ἐκ τούτου ἡ ἀκολουθία του δὲν  ἐξυπηρετεῖ ἀπολύτως τὶς ἀνάγκες τῆς ἐν τῷ ναῷ λατρείας καὶ εἶναι κάπως  δύσχρηστη. δὲν εἶναι ἄλλωστε ἡ μόνη περίπτωσις ᾀσματικῆς ἀκολουθίας μὲ τέτοια  προβλήματα. στὴν πραγματικότητα πολλὲς ἀπὸ τὶς λεγόμενες «φυλλάδες» νεωτέρων  ἀκολουθιῶν (σὲ ποσοστὸ ἴσως καὶ ἄνω τοῦ 50%) ἔχουν σοβαρὲς ἐλλείψεις καὶ ἄλλα  λάθη κυρίως τυπικοῦ. στὴν συγκεκριμένη περίπτωσι συντρέχει καὶ τὸ γεγονὸς ὅτι  ἀκόμη καὶ ἡ ἀκολουθία τῆς ἰνδίκτου εἰς τὸ μηναῖον ἔχει ἐπίσης πολλὰ προβλήματα.  μία καλλιτέρα διευθέτησι τῆς ἀκολουθίας τοῦ μηναίου παρουσιάζω ἀπὸ τὸ 2007 στὸ  ἐτήσιον τυπικὸν τῶν «Διπτύχων» τῆς ἐκκλησίας τῆς ῾Ελλάδος. ἐπίσης διὰ τὸ ὀρθὸ  τυπικὸν τῆς ἀκολουθίας τῶν 40 γυναικῶν μαρτύρων ἔχω γράψει στὴν «Συμβολὴ»  2,24-26· 6,42-44· καὶ 10,34-36. ᾿Επειδὴ χρησιμοποιῶ σχεδὸν κάθε χρόνο τὴν ἐν  λόγῳ ἀκολουθίαν, ἔχω ἐπιφέρει ὡρισμένες ἀκόμη βελτιώσεις εἰς τὴν τάξιν αὐτῆς.  παραθέτω λοιπὸν ἐδῶ ὁλόκληρη τὴν ἀκολουθία πρὸς δόξαν τοῦ σαρκὶ ἐπιφανέντος καὶ  τοὺς καιροὺς ἐξουσιάζοντος σωτῆρος ἡμῶν, πρὸς τιμὴν τῶν ἁγίων 40 γυναικῶν  ὁσιομαρτύρων, ἀλλὰ καὶ μὲ τὴν ἐλπίδα νὰ ἀποτελέσῃ ἀφετηρίαν ὀρθοτέρας  διαρρυθμίσεως καὶ ἄλλων ὁμοίων περιπτώσεων, ὅπως παραδείγματος χάριν τῆς  ἀκολουθίας τῆς θεοτόκου παμμακαρίστου ἢ τοῦ ὁσίου Μελετίου ἢ τῆς ἁγίας Εὐανθίας  ἢ τοῦ ὁσίου Συμεὼν καὶ ἄλλων ἐνδεχομένως ἁγίων, τῶν ὁποίων ἡ ἀκολουθία τοπικῶς  ἐπίσης δύναται νὰ συμψαλῇ τὴν 1η σεπτεμβρίου.

Διονύσιος ᾿Ανατολικιώτης

ΕΙΣ ΤΟΝ  ΕΣΠΕΡΙΝΟΝ

Στιχολογοῦμεν  τὴν α΄ στάσιν τοῦ «Μακάριος  ἀνήρ»  εἰς τὸ  «Κύριε, ἐκέκραξα,» ἱστῶμεν  στίχους ι΄ καὶ ψάλλομεν στιχηρὰ προσόμοια τῆς ἰνδίκτου δ΄ καὶ ἕτερα τῶν ἁγίων  στ΄.
Τῆς ἰνδίκτου.  ἦχος α΄. Τῶν οὐρανίων.
Τῆς  αὐτολέκτου καὶ θείας διδασκαλίας Χριστοῦ τὴν προσευχὴν μαθόντες, καθ᾿ ἑκάστην  ἡμέραν βοήσωμεν τῷ κτίστῃ· Πάτερ ἡμῶν ὁ ἐν τοῖς οὐρανοῖς κατοικῶν, τὸν ἐπιούσιον  ἄρτον δίδου ἡμῖν παρορῶν ἡμῶν τὰ πταίσματα.

Ὡς  τῶν Ἑβραίων τὰ κῶλα ἐν τῇ ἐρήμῳ ποτέ, ἀπειθησάντων ὄντως σοὶ τῷ πάντων δεσπότῃ,  ἀξίως κατεστρώθη, οὕτω καὶ νῦν τὰ ὀστᾶ διασκόρπισον τῶν δυσσεβῶν καὶ ἀπίστων  Ἀγαρηνῶν ψαλμικῶς παρὰ τὸν ᾅδην Χριστέ.

Ὁ ἐν  Σιναίῳ τῷ ὄρει τὰς πλάκας γράψας ποτέ, αὐτὸς καὶ νῦν ἐν πόλει Ναζαρὲτ κατὰ σάρκα  βιβλίον κατεδέξω προφητικὸν ἀναγνῶναι, Χριστὲ ὁ Θεός· καὶ τοῦτο πτύξας ἐδίδασκες  τοὺς λαοὺς πεπληρῶσθαι τὴν Γραφὴν ἐπὶ σοί.
Στιχηρὰ  προσόμοια τῶν ἁγίων. ἦχος δ΄.
'Ως γενναῖον  ἐν μάρτυσι.
Τὸν  'Αμμοὺν τὸν διάκονον, 'Αθηνᾶν 'Αντιγόνην τε, 'Ελπινίκην, Μόσχω, Χάιδω,  Χαρίκλειαν, Καλλίστην, Λάμπρω. Πανδώραν ὁμοῦ, Τρωάδα Δωδώνην τε, 'Ερασμίαν,  'Ερατώ, Κλεονίκην καὶ Θάλειαν ἐπαινέσωμεν Μαριάνθην, Εὐτέρπην, 'Αριβοίαν,  'Ακριβῆ καὶ 'Ασπασίαν ταῖς τῶν ᾀσμάτων τερπνότησι.

Τῶν  παρθένων ὁ σύλλογος 'Αφροδίτην Διόνην τε, Πηνελόπην ἅπαντες Θεονύμφην τε, τὴν  Μαργαρίταν Σαπφὼ ὁμοῦ, Κλειὼ Κλεοπάτραν τε, Πολυμνίαν, Θεανώ, Μελπομένην  ὑμνήσατε Κοραλίαν τε, Καλλιρρόην ὁμοῦ καὶ Θεανόην, Πολυνίκην, Τερψιχόρην ἐν  ἱεροῖς μελῳδήμασιν.

῾Ερμηνείαν αἰνέσωμεν, Οὐρανίαν ὑμνήσωμεν, Θεοφάνην ἅμα τε φιλομάρτυρες,  ᾿Αδαμαντίνην, γεραίροντες Χριστὸν τὸν Θεὸν ἡμῶν τὸν καλέσαντα αὐτάς, παρθενίᾳ  καὶ αἵματι, πρὸς οὐράνια τῶν ἁγίων σκηνώματα, πρεσβεύειν ὑπὲρ τῶν ἐν εὐσβείᾳ  αὐτὰς τιμώντων καὶ ᾄσμασιν.
῞Ετερα. ἦχος ὁ  αὐτός.
῎Εδωκας  σημείωσιν.
Δεῦτε  τὰ μνημόσυνα ἀθλητριῶν τεσσαράκοντα εὐσεβῶς νῦν τελέσωμεν· αὗται γὰρ φοιτήσασαι  τῷ 'Αμμούν, προσῆλθον μιᾷ τῇ καρδίᾳ καὶ ὡμολόγησαν Χριστὸν ἀνδρειοφρόνως  καθυπομείνασαι τὸ πῦρ σφαγὴν καὶ θάνατον τὸν βιαιότατον ἅπασαι· διὸ νῦν  συναπέλαβον τὴν ζωὴν τὴν οὐράνιον.

Ὄντως  ἀνεδείχθητε, ὦ τεσσαράκοντα ἅγιαι, ἐκκλησίας καυχήματα, Εὐτέρπη, Χαρίκλεια,  Τερψιχόρη, Μόσχω, Σαπφὼ Οὐρανία, ἀκολουθήσασαι ᾿Αμμοὺν τοῖς λόγοις ἔργοις καὶ  τοῖς παθήμασι, καὶ πᾶσαι αἱ ἀθλήτριαι ἀσκητικῶς συνδεσμούμεναι διπλῷ στέφει  ἐστέφθητε ἐπαξίως, μακάριαι.

Θρᾴκη  ἐπαγάλλεται ἁγιασθεῖσα τῷ αἵματι μαρτυρίου, πανένδοξοι, ὑμῶν, καὶ πρὸς Κύριον  ἀναπέμπει αἶνον· δόξα σοι, βοῶσα, τῷ αἰωνίῳ βασιλεῖ δωρησαμένῳ μοι πλοῦτον  ἄσυλον χορείαν τεσσαράκοντα ἀσκητριῶν καὶ πρὸς ἄθλησιν ὁμοθύμως χωρήσασαν τοῦ  λαβεῖν στέφος ἄφθαρτον.
Δόξα. ἦχος πλ. β΄.
Μέγας  εἶ, Κύριε, καὶ δεδοξασμένος εἰς αἰῶνας· ἰδοὺ γὰρ ἡ πληθὺς τῶν τεσσαράκοντα  παρθένων καὶ ἀσκητριῶν, προσέρχεταί σοι τῷ μόνῳ Θεῷ, ἐν παρρησίᾳ ὁμολογήσασα,  τὴν καλὴν ὁμολογίαν· Κύριε πρεσβείαις τῶν μαρτύρων σου κατάμπεμψον ἡμῖν τὴν  ἄφεσιν.
Καὶ νῦν. τῆς ἰνδίκτου. ἦχος πλ. β´. Βυζαντίου.
Ὁ  Πνεύματι ἁγίῳ συνημμένος, ἄναρχε Λόγε καὶ Υἱέ, ὁ πάντων ὁρατῶν καὶ ἀοράτων  συμπαντουργὸς καὶ συνδημιουργός, τὸν στέφανον τοῦ ἐνιαυτοῦ εὐλόγησον, φυλάττων  ἐν εἰρήνῃ τῶν ὀρθοδόξων τὰ πλήθη, πρεσβείαις τῆς θεοτόκου καὶ πάντων τῶν ἁγίων  σου.

Εἴσοδος, «Φῶς  ἱλαρόν», τὸ προκείμενον τῆς ἡμέρας καὶ τὰ παρόντα  ἀναγνώσματα (δύο τῆς ἰνδίκτου καὶ ἓν τῶν ἁγίων).

Προφητείας  ᾿Ησαΐου τὸ ἀνάγνωσμα (61,1-10)
Πνεῦμα Κυρίου ἐπ᾿ ἐμέ, οὗ ἕνεκεν ἔχρισέ με, εὐαγγελίσασθαι πτωχοῖς ἀπέσταλκέ με,  ἰάσασθαι τοὺς συντετριμμένους τὴν καρδίαν, κηρῦξαι αἰχμαλώτοις ἄφεσιν, καὶ  τυφλοῖς ἀνάβλεψιν· καλέσαι ἐνιαυτὸν Κυρίου δεκτόν, καὶ ἡμέραν ἀνταποδόσεως τῷ  Θεῷ ἡμῶν, παρακαλέσαι πάντας τοὺς πενθοῦντας, δοθῆναι τοῖς πενθοῦσι Σιών δόξαν  ἀντὶ σποδοῦ· ἄλειμμα εὐφροσύνης τοῖς πενθοῦσι, καταστολὴν δόξης, ἀντὶ πνεύματος  ἀκηδίας, καὶ κληθήσονται γενεά, δικαιοσύνης, φύτευμα Κυρίου εἰς δόξαν. Καὶ  οἰκοδομήσουσιν ἐρήμους αἰωνίους, ἐξηρημωμένας τὸ πρότερον· ἐξαναστήσονται, καὶ  ἀνακαινιοῦσι πόλεις ἐρήμους, ἐξηρημωμένας ἀπὸ γενεὰς εἰς γενεάν. Καὶ ἥξουσιν  ἀλλογενεῖς ποιμαίνοντες τὰ πρόβατά σου, καὶ ἀλλόφυλοι ἀροτῆρες, καὶ ἀμπελουργοὶ  ὑμῶν. Ὑμεῖς δὲ ἱερεῖς Κυρίου κληθήσεσθε, λειτουργοὶ Θεοῦ ἡμῶν. ῾Ρηθήσεται ὑμῖν·  ἰσχὺν ἐθνῶν κατέδεσθε, καὶ ἐν τῷ πλούτῳ αὐτῶν θαυμασθήσεσθε, ἀντί της αἰσχύνης  ὑμῶν τῆς διπλῆς, καὶ ἀντὶ τῆς ἐντροπῆς, ἀγαλλιάσεται ἡ μερὶς αὐτῶν. Διὰ τοῦτο  τὴν γῆν αὐτῶν ἐκ δευτέρου κληρονομήσουσι, καὶ εὐφροσύνη αἰώνιος ὑπὲρ κεφαλῆς  αὐτῶν. Ἐγὼ γὰρ εἰμι Κύριος, ἀγαπῶν δικαιοσύνην καὶ μισῶν ἁρπάγματα ἐξ ἀδικίας·  καὶ δώσω τὸν μόχθον αὐτῶν δικαίοις, καὶ διαθήκην αἰώνιον διαθήσομαι αὐτοῖς. Καὶ  γνωσθήσεται ἐν τοῖς ἔθνεσι τὸ σπέρμα αὐτῶν, καὶ τὰ ἔκγονα αὐτῶν ἐν μέσῳ τῶν  λαῶν· καὶ ὁ ὁρῶν αὐτούς, ἐπιγνώσεται αὐτούς, ὅτι οὗτοί εἰσι σπέρμα εὐλογημένον  εἰς τοὺς αἰῶνας ὑπὸ Θεοῦ, καὶ εὐφροσύνη εὐφρανθήσονται ἐπὶ Κύριον.

Λευϊτικοῦ τὸ  ἀνάγνωσμα (26,3-10 καὶ ἐκλογή)
Ἐλάλησε Κύριος τοῖς υἱοῖς Ἰσραήλ, λέγων· Ἐὰν τοῖς προστάγμασί μου πορεύησθε, καὶ  τὰς ἐντολάς μου φυλάσσησθε, καὶ ποιῆτε αὐτάς, δώσω τὸν ὑετὸν ἐν καιρῷ αὐτοῦ, καὶ  ἡ γῆ δώσει τὰ γεννήματα αὐτῆς, καὶ τὰ ξύλα τῶν πεδίων ἀποδώσει τὸν καρπὸν αὐτῶν,  καὶ καταλήψεται ὑμῖν ὁ ἀλοητὸς τὸν τρυγητόν, καὶ ὁ τρυγητός καταλήψεται τὸν  σπόρον. Καὶ φάγεσθε τὸν ἄρτον ὑμῶν εἰς πλησμονήν, καὶ κατοικήσετε μετὰ ἀσφαλείας  ἐπὶ τῆς γῆς ὑμῶν, καὶ οὐκ ἔσται ὑμᾶς ὁ ἐκφοβῶν· καὶ ἀπολῶ θηρία ἐκ τῆς γῆς ὑμῶν,  καὶ πόλεμος οὐ διελεύσεται διὰ τῆς γῆς ὑμῶν, καὶ πεσοῦνται οἱ ἐχθροὶ ὑμῶν  ἐνώπιον ὑμῶν, καὶ διώξονται ἐξ ὑμῶν πέντε ἑκατόν, καὶ ἑκατόν ὑμῶν διώξονται  μυριάδας. Καὶ ἐπιβλέψω ἐφ᾿ ὑμᾶς, καὶ εὐλογήσω ὑμᾶς, καὶ αὐξανῶ ὑμᾶς, καὶ πληθυνῶ  ὑμᾶς, καὶ στήσω τὴν διαθήκην μου μεθ᾿ ὑμῶν. Καὶ φάγεσθε παλαιά, καὶ παλαιὰ  παλαιῶν, καὶ παλαιὰ ἐκ προσώπου νέων ἐξοίσετε. Καὶ οὐ βδελύξεται ἡ ψυχή μου  ὑμᾶς, καὶ ἐμπεριπατήσω ἐν ὑμῖν, καὶ ἔσομαι ὑμῶν Θεός, καὶ ὑμεῖς ἔσεσθέ μοι λαός.  Ἐὰν δὲ μὴ εἰσακούσητέ μου, μηδὲ ποιήσητε τὰ προστάγματά μου ταῦτα, ἀλλὰ  ἀπειθήσητε αὐτοῖς, καὶ τοῖς κρίμασί μου προσοχθήσῃ ἡ ψυχὴ ὑμῶν, ὥς τε ὑμᾶς μὴ  ποιεῖν πάσας τὰς ἐντολάς μου, καὶ ἐγὼ ποιήσω οὕτως ὑμῖν. Ἐπιστήσω ἐφ᾿ ὑμᾶς τὴν  ἀπορίαν, καὶ σπερεῖτε διακενῆς τὰ σπέρματα ὑμῶν, καὶ ἔδονται τοὺς πόνους ὑμῶν οἱ  ὑπεναντίοι ὑμῶν. Καὶ ἐπιστήσω τὸ πρόσωπόν μου ἐφ᾿ ὑμᾶς, καὶ πεσεῖσθε ἐναντίον  τῶν ἐχθρῶν ὑμῶν, καὶ διώξονται ὑμᾶς, καὶ φεύξεσθε οὐδενὸς διώκοντος ὑμᾶς· καὶ  συντρίψω τὴν ὕβριν τῆς ὑπερηφανίας ὑμῶν· καὶ θήσω τὸν οὐρανὸν ὑμῖν ὡς σιδηροῦν,  καὶ τὴν γῆν ὡσεὶ χαλκῆν. Καὶ ἔσται εἰς κενόν ἡ ἰσχὺς ὑμῶν, καὶ ἡ γῆ ὑμῶν οὐ  δώσει τὸν σπόρον αὐτῆς, καὶ τὰ ξύλα τοῦ ἀγροῦ οὐ δώσει τὸν καρπὸν αὐτῶν. Καὶ  ἀποστελῶ ἐφ᾿ ὑμᾶς τὰ θηρία τὰ ἄγρια τῆς γῆς, καὶ ἐξαναλώσει τὰ κτήνη ὑμῶν, καὶ  ὀλιγοστοὺς ποιήσει ὑμᾶς ἐπιπορευομένη μάχαιρα. Καὶ ἔσται ἡ γῆ ὑμῶν ἔρημος καὶ αἱ  ἐπαύλεις ὑμῶν ἔσονται ἔρημοι· ὅτι ὑμεῖς ἐπορεύθητε πρὸς μὲ πλάγιοι, κἀγὼ  πορεύσομαι πρὸς ὑμᾶς ἐν θυμῷ πλαγίῳ· λέγει Κύριος ὁ Θεός, ὁ ἅγιος Ἰσραήλ.

Παροιμιῶν τὸ  ἀνάγνωσμα (31,10-20)
Γυναῖκα ἀνδρείαν τίς εὑρήσει; τιμιωτέρα δέ ἐστι λίθων πολυτελῶν ἡ τοιαύτη,  θαρσεῖ ἐπ' αὐτῇ ἡ καρδία τοῦ ἀνδρὸς αὐτῆς, ἡ τοιαύτη καλῶν σκύλων οὐκ ἀπορήσει·  ἐνεργεῖ γὰρ τῷ ἀνδρὶ εἰς ἀγαθὰ πάντα τὸν βίον. Μηρυομένη ἔρια καὶ λίνον,  ἐποίησεν εὔχρηστα ταῖς χερσὶν αὐτῆς. Ἐγένετο ὡσεὶ ναῦς ἐμπορευομένη μακρόθεν,  συνάγει δὲ αὐτῆς τὸν πλοῦτον, καὶ ἀνίσταται ἐκ νυκτῶν καὶ ἔδωκε βρώματα τῷ οἴκῳ  καὶ ἔργα ταῖς θεραπαίναις· θεωρήσασα γεώργιον ἐπρίατο, ἀπὸ δὲ τῶν καρπῶν τῶν  χειρῶν αὐτῆς κατεφύτευσε κτῆμα. Ἀναζωσαμένη ἰσχυρῶς τὴν ὀσφὺν αὐτῆς, ἤρεισε τοὺς  βραχίονας αὐτῆς εἰς ἔργον. Ἐγεύσατο, ὅτι καλόν ἐστι τὸ ἐργάζεσθαι, καὶ οὐκ  ἀποσβέννυται ὁ λύχνος αὐτῆς ὅλην τὴν νύκτα. Τοὺς πήχεις αὐτῆς ἐκτείνει ἐπὶ τὰ  συμφέροντα, τὰς δὲ χεῖρας αὐτῆς ἐρείδει εἰς ἄτρακτον. Χεῖρας αὐτῆς διήνοιξε  πένητι, καρπὸν δὲ ἐξέτεινε πτωχῷ, οὐ φροντίζει τῶν ἐν οἴκῳ ὁ ἀνὴρ αὐτῆς, ὅταν  που χρονίζῃ· πάντες γὰρ οἱ παρ' αὐτῇ ἐνδεδυμένοι εἰσί. Διττὰς χλαίνας ἐποίησε τῷ  ἀνδρὶ αὐτῆς, ἐκ δὲ βύσσου καὶ πορφύρας ἑαυτῇ ἐνδύματα, περίβλεπτος δὲ γίνεται ὁ  ἀνὴρ αὐτῆς ἐν πύλαις, ἡνίκα ἂν καθίσῃ ἐν συνεδρίῳ μετὰ τῶν πρεσβυτέρων καὶ  κατοίκων τῆς γῆς. Σινδόνας ἐποίησε, καὶ ἀπέδοτο τοῖς Φοίνιξι καὶ περιζώματα τοῖς  Χαναναίοις. Ἰσχὺν καὶ εὐπρέπειαν ἐνεδύσατο, καὶ εὐφράνθη ἐν ἡμέραις ἐσχάταις.

Εἰς τὴν λιτήν. στιχηρὰ ἰδιόμελα τῶν ἁγίων. ἦχος α΄.
Εὐφραίνονται ἐν πόλῳ οἱ χοροὶ τῶν ἁγίων, ὅσιοι καὶ μάρτυρες πανηγυρίζουσι·  τεσσαράκοντα γὰρ κόραι ἀσκήσει καὶ ἀθλήσει λελαμπρυσμέναι σὺν τῷ διδασκάλῳ αὐτῶν  'Αμμοὺν τὸν ὄφιν κατεπάτησαν καὶ νικηφόροι εἰσῆλθον εἰς παστάδα οὐράνιον· αὐτῶν  πρεσβείαις, Κύριε, τὴν εἰρήνην δώρησαι τῷ κόσμῳ σου καὶ ταῖς ψυχαῖς ἡμῶν τὸ μέγα  ἔλεος.
῏Ηχος β΄.
Δεῦτε, ἅπαντες πιστοί, τὴν μνήμην τῶν ὁσιομαρτύρων τελέσωμεν· τῇ ἀσκήσει γὰρ  ὁσίως ἀγωνισάμεναι ἄσβεστον ἐτήρησαν τὴν λαμπάδα καὶ φαιδρῶς συνεισῆλθον εἰς  νυμφῶνα οὐράνιον· διὸ παριστάμεναι τῷ θρόνῳ τοῦ Παντάνακτος ἐκτενῶς πρεσβεύουσιν  ὑπὲρ τῶν ψυχῶν ἡμῶν.
῏Ηχος γ΄.
Εὐφραινέσθω ὁ λαὸς Κυρίου ἐπὶ τῇ μνήμῃ τῶν ἁγίων· καὶ μεγαλύνθητι, ἡ 'Εκκλησία,  ἐπὶ τῇ νίκῃ τῶν ἀθληφόρων· πᾶσαν πλάνην γὰρ τῶν εἰδώλων πατήσασαι τὸν Χριστὸν  γενναίως ὡμολόγησαν· οὐ τὸ πῦρ ἐδειλίασαν, οὐ τὸ ξίφος, οὐ πᾶσαν ἄλλην βάσανον·  ἔνδον γὰρ τῇ καρδίᾳ αὐτῶν ἐλάλει ἡ χάρις τοῦ Παρακλήτου· διὸ νομίμως ἀθλήσασαι  καὶ στεφανωθεῖσαι ἱκετεύουσιν ὑπὲρ τῶν ψυχῶν ἡμῶν.
῏Ηχος δ΄.
Προσελθόντες ἀδελφοί, κατίδωμεν χορείαν τεσσαράκοντα παρθένων καλῶς  προβιβασθεῖσαν ὑπὸ διδασκάλου καὶ διακόνου 'Αμμούν· ὢ τοῦ θαύματος! ὅτι φύσις  ἀσθενὴς γενναίως ἀντέστη τοῖς τυράννοις καὶ ὑπέμεινε πᾶσαν θλῖψιν διὰ τὴν  βασιλείαν τῶν οὐρανῶν· αὐτῶν πρεσβείαις, Κύριε, φώτισον τὰς ψυχὰς ἡμῶν.
῏Ηχος πλ. α΄.
Δεῦτε, ἅπαντες πιστοί, τὴν μνήμην τῶν ἀθληφόρων τιμήσωμεν· τὸν Χριστὸν γὰρ  ἀγαπήσασαι καὶ ἀκολουθήσασαι ἀσκητικῶς, ἀθλητικῶς πρὸς αὐτὸν προσέδραμον, μετὰ  τοῦ διδασκάλου 'Αμμούν· ἐξέστησαν ἅπαντες καθορῶντες κόρας ἁπαλάς, ἀνδρείᾳ καὶ  καρτερίᾳ κεκοσμημένας, μαρτυρικῶς εἰσερχομένας πρὸς οὐρανόν· Κύριε πρεσβειαις  αὐτῶν ἐλέησον ἡμᾶς.
῏Ηχος πλ. β΄.
Μελωδικῶς εὐφημήσωμεν, πιστοί, τῶν τεσσαράκοντα παρθένων καὶ μαρτύρων σήμερον  τὴν μνήμην καὶ ἐναρμόνιον μέλος ᾄδοντες εἴπωμεν· χαίρετε 'Αδαμαντίνη, 'Αθηνᾶ,  'Ακριβή, 'Αντιγόνη καὶ 'Αριβοία· χαίρετε 'Ασπασία, 'Αφροδίτη, Διόνη, Δωδώνη,  'Ελπινίκη, 'Ερασμία, 'Ερατώ, 'Ερμηνεία καὶ Εὐτέρπη· χαίρετε Θάλεια, Θεανώ,  Θεανόη, Θεονύμφη καὶ Θεοφάνη, Καλλιρρόη, Καλλίστη καὶ Κλειώ, Κλεονίκη, Κλεοπάτρα  καὶ Κοραλία· χαίρετε Λάμπρω, Μαργαρίτα, Μαριάνθη, Μελπομένη, Μόσχω, Οὐρανία,  Πανδώρα καὶ Πηνελόπη· χαίρετε Πολυμνία, Πολυνίκη, Σαπφώ, Τερψιχόρη καὶ Τρωάς,  Χάιδω καὶ Χαρίκλεια· πάρεστε δὲ μέσον ἡμῶν ἀοράτως ἀντιδοῦσαι ἡμῖν τὸ τοῦ Κυρίου  μέγα καὶ πλούσιον ἔλεος.
Δόξα Πατρί. ἦχος πλ. δ΄.
'Εν  ᾠδαῖς ᾀσμάτων, λαοί, τὴν μνήμην τῶν ὁσιομαρτύρων τελέσωμεν· διὰ πυρὸς γὰρ καὶ  πικροῦ θανάτου ἀθλήσασαι γενναίως ἐνώπιον τῶν τυράννων καὶ καταπλήξασαι τὰ στίφη  τῶν ἀθέων, χαροποιήσασαι δὲ τὰ πλήθη τῶν πιστῶν ἔλαβον τὸν στέφανον παρὰ  Χριστοῦ· διὸ παρησίαν ἔχουσαι πρὸς Κύριον ἐκτενῶς πρεσβεύουσιν ὑπὲρ τῶν τιμώντων  τὴν μνήμην αὐτῶν.
Καὶ νῦν, θεοτοκίον. ἦχος ὁ αὐτός.
Δέσποινα, πρόσδεξαι τὰς δεήσεις τῶν δούλων σου καὶ λύτρωσαι ἡμᾶς ἀπὸ πάσης  ἀνάγκης καὶ θλίψεως.

Εἰς τὸν στίχον. Στιχηρὸν ἓν ἰδιόμελον τῆς ἰνδίκτου καὶ ἕτερα τρία προσόμοια τῶν  ἁγίων.
᾿Ιδιόμελον τῆς  ἰνδίκτου. ἦχος β΄. Κυπριανοῦ.
Θαυμαστὸς εἶ ὁ Θεός, καὶ θαυμαστὰ τὰ ἔργα σου, καὶ αἱ ὁδοί σου ἀνεξιχνίαστοι·  πέλεις γὰρ σοφία τοῦ Θεοῦ καὶ ὑπόστασις τελεία καὶ δύναμις συνάναρχός τε καὶ  συναΐδιος συνεργία· διὸ παντοδυνάμῳ ἐξουσίᾳ κόσμῳ ἐπεδήμησας, ζητῶν ὃ ἐκάλλυνας  πλάσμα, ἀνεκφράστως ἐξ ἀπειράνδρου μητρός, μὴ τραπεὶς τῇ θεότητι, διαθέμενος  ὅρους καὶ χρόνους, εἰς σωτηρίαν ἡμῶν ἀναλλοίωτε, διὰ τοῦτό σοι βοῶμεν· Ἀγαθὲ  Κύριε, δόξα σοι.
῞Ετερα  προσόμοια τῶν ἁγίων. ἦχος πλ. α΄. Χαίροις ἀσκητικῶν.
Στίχος.  Θαυμαστὸς ὁ Θεὸς ἐν τοῖς ἁγίοις αὐτοῦ.
Χαίροις, ἀθλητριῶν ἡ πληθύς, λελαμπρυσμένη παρθενίᾳ καὶ αἵματι· καλῶς γὰρ  κατηχηθεῖσαι ὑπὸ ὁσίου 'Αμμοὺν τῇ ἀσκήσει πρῶτον διελάμψατε· Εὐτέρπη, Χαρίκλεια,  Οὐρανία καὶ ἅπασα τῶν τεσσαράκοντα παρθένων ὁμήγυρις ἡ παλαίσασα καὶ νομίμως  ἀθλήσασα· πάρεστε μέσον, ἅγιαι, ἡμῶν καταπέμπουσαι τῶν αἰτημάτων τὴν λύσιν παρὰ  Χριστοῦ καὶ τὴν ἄφεσιν, τιμώντων ἐκ πόθου τὴν ὁσίαν ὑμῶν μνήμην, θεομακάριστοι.
Στίχος.  ῾Υπομένων ὑπέμεινα τὸν Κύριον καὶ προσέσχε μοι.
Πάντες οἱ τῶν ἁγίων χοροὶ τῶν ἀσωμάτων στρατιαί τε καὶ τάγματα ἐξέστησαν,  ἀθλοφόροι, κατανοοῦντες ὑμῶν τὰς φρικτὰς βασάνους καὶ τὰ σκάμματα, τὸ πῦρ καὶ  τὸν σίδηρον, τὰς μαχαίρας καὶ ἕτερα, τὰς μαστιγώσεις, φυλακίσεις καὶ θάνατον, ἃς  οἱ κάκιστοι καθ' ὑμῶν ἐτεκτήναντο· ἃς καὶ καθυπεμείνατε ἀνδρείως καὶ ἔστητε ἐν  τῇ ἀθλήσει γενναίως παρὰ Χριστοῦ δυναμούμεναι· αὐτὸς γὰρ δωρεῖται τοῖς αὐτὸν  ἠγαπηκόσι χάριν καὶ δύναμιν.
Στίχος.  Καὶ ἔστησεν ἐπὶ πέτραν τοὺς πόδας μου καὶ κατηύθυνε τὰ διαβήματά μου.
Χαῖρε  ἐν παραδείσῳ, 'Αμμούν, ταῖς διδαχαῖς καὶ ἀρεταῖς ὁ σοφώτατος· καλῶς γὰρ  ποιμάνας, πάτερ, τὰς ἀθλητρίας Χριστοῦ ἀρεταῖς ἐνθέοις καὶ διδάγμασιν, αὐτὰς  καθωδήγησας πρὸς νυμφῶνα οὐράνιον καὶ ἐν νηστείαις ἀγρυπνίαις καὶ δάκρυσιν  ἐγαλούχησας ὡς ποιμὴν ἐνθεώτατος· δέχου τοίνυν τὰ ἔπαθλα χειρὸς τοῦ παντάνακτος  μετὰ συνάθλων, ὦ πάτερ, καὶ ἐκδυσώπει τὸν Κύριον, ἡμῖν καταπέμψαι ἱλασμὸν  ἁμαρτημάτων καὶ μέγα ἔλεος.
Δόξα. τῶν ἁγίων. ἦχος πλ. α΄.
Τῶν  τεσσαράκοντα γυναικῶν ἀσκητριῶν, παρθένων καὶ μαρτύρων, καὶ διακόνου 'Αμμοὺν τὴν  ἐτήσιον μνήμην δεῦτε, πιστοί, τιμήσωμεν· τῷ Χριστῷ γὰρ ἀκολουθοῦσαι πιστῶς ὡς ἐν  τῇ ἀσκήσει, οὕτω καὶ ἐν ἀθλήσει οὐκ ἠρνήσαντο αὐτόν· πᾶσαν βάσανον καὶ θλῖψιν  ὑπέμειναν· αἱ μὲν δέκα εἰς πῦρ ἐμβληθεῖσαι, αἱ δὲ ὀκτὼ μετὰ τοῦ διδασκάλου αὐτῶν  ἀποκεφαλισθεῖσαι· ἕτεραι δὲ δέκα διὰ ξίφους τελειωθεῖσαι, καὶ ἓξ ὑπὸ μαχαιρῶν,  καὶ αἱ λοιπαὶ διὰ σιδήρων πεπυρακτωμένων· στεφηφόροι δὲ ἀνῆλθον εἰς οὐρανοὺς τῷ  ἀθανάτῳ Νυμφίῳ ἐκτενῶς πρεσβεύουσαι ὑπὲρ εἰρήνης τοῦ κόσμου καὶ σωτηρίας τῶν  ψυχῶν ἡμῶν.
Καὶ νῦν. τῆς ἰνδίκτου. ἦχος ὁ αὐτός. Ἰωάννου Μοναχοῦ.
Σύ,  βασιλεῦ, ὁ ὢν καὶ διαμένων καὶ εἰς αἰῶνας ἀτελευτήτους, δέξαι δυσώπησιν  αἰτούντων ἁμαρτωλῶν σωτηρίαν· καὶ παράσχου, φιλάνθρωπε, τῇ γῇ σου εὐφορίαν,  εὐκράτους τοὺς ἀέρας χαριζόμενος· τῷ πιστοτάτῳ βασιλεῖ συμπολέμει κατὰ ἀθέων  βαρβάρων, ὡς ποτὲ τῷ Δαυΐδ· ὅτι ἤλθοσαν οὗτοι ἐν σκηναῖς σου, καὶ τὸν πανάγιον  τόπον ἐμίαναν, σῶτερ· ἀλλ᾿ αὐτὸς δώρησαι νίκας, Χριστὲ ὁ Θεός, τῇ πρεσβείᾳ τῆς  θεοτόκου· νίκη γὰρ σὺ τῶν ὀρθοδόξων καὶ καύχημα.

Ἀπολυτίκιον  τῆς ἰνδίκτου. ἦχος β΄.
Ὁ  πάσης δημιουργὸς τῆς κτίσεως, ὁ καιροὺς καὶ χρόνους ἐν τῇ ἰδίᾳ ἐξουσίᾳ θέμενος,  εὐλόγησον τὸν στέφανον τοῦ ἐνιαυτοῦ τῆς χρηστότητός σου, Κύριε, φυλάττων ἐν  εἰρήνῃ τοὺς βασιλεῖς καὶ τὴν πόλιν σου, πρεσβείαις τῆς θεοτόκου, καὶ σῶσον ἡμᾶς.
Δόξα. τῶν ἁγίων. ἦχος πλ. α΄. Τὸν συνάναρχον Λόγον.
'Αθλητῶν αἱ χορεῖαι, δεῦτε συνδράμετε καὶ τεσσαράκοντα κόρας μετὰ 'Αμμοὺν  εὐσεβοῦς μεγαλύνατε λαμπρῶς πανηγυρίζουσαι· ὅτι ἐνήθλησαν στερρῶς, τῇ ἀσκήσει ἐν  Χριστῷ ῥωσθεῖσαι καὶ λαμπρυνθεῖσαι· πρεσβεύουσαι τῷ Κυρίῳ ἐλεηθῆναι τὰς ψυχὰς  ἡμῶν.
Καὶ νῦν. τῆς θεοτόκου. ἦχος βαρύς
Χαῖρε  κεχαριτωμένη θεοτόκε παρθένε, λιμὴν καὶ προστασία τοῦ γένους τῶν ἀνθρώπων· ἐκ  σοῦ γὰρ ἐσαρκώθη ὁ λυτρωτὴς τοῦ κόσμου· μόνη γὰρ ὑπάρχεις μήτηρ καὶ παρθένος,  ἀεὶ εὐλογημένη καὶ δεδοξασμένη, πρέσβευε Χριστῷ τῷ Θεῷ, εἰρήνην δωρήσασθαι πάσῃ  τῇ οἰκουμένῃ.

᾿Απόλυσις

* * *

ΕΙΣ ΤΟΝ ΟΡΘΡΟΝ

Μετὰ τὴν α΄ στιχολογίαν, κάθισμα τῆς ἰνδίκτου.
ἦχος πλ. δ΄.  Τὴν σοφίαν καὶ Λόγον.
῾Ο  καιροὺς καρποφόρους καὶ ὑετοὺς οὐρανόθεν παρέχων τοῖς ἐπὶ γῆς, καὶ νῦν  προσδεχόμενος τὰς αἰτήσεις τῶν δούλων σου ἀπὸ πάσης λύτρωσαι ἀνάγκης τὴν πόλιν  σου, οἱ οἰκτιρμοὶ καὶ γάρ σου εἰς πάντα τὰ ἔργα σου· ὅθεν τὰς εἰσόδους εὐλογῶν  καὶ ἐξόδους, τὰ ἔργα κατεύθυνον ἐφ᾿ ἡμᾶς τῶν χειρῶν ἡμῶν καὶ πταισμάτων τὴν  ἄφεσιν, δώρησαι ἡμῖν ὁ Θεός· σὺ γὰρ ἐξ οὐκ ὄντων τὰ σύμπαντα ὡς δυνατὸς εἰς τὸ  εἶναι παρήγαγες.
Δόξα. τῶν ἁγίων. ἦχος α΄. Τὸν τάφον σου, σωτήρ.
Τριάδα τὴν σεπτὴν ἐδοξάσατε πᾶσαι, ἀθλήτριαι Χριστοῦ τεσσαράκοντα, πίστει αὐτὴν  ὁμολογήσασαι καὶ γενναίως ἀθλήσασαι· ὅθεν σήμερον ὑμᾶς τιμῶμεν ἐκ πόθου  μακαρίζοντες τὴν ἱερὰν ὑμῶν μνήμην, ἐνθέοις ἐν ᾄσμασι.
Καὶ νῦν. αὖθις τὸ τῆς ἰνδίκτου.
῾Ο  καιροὺς καρποφόρους καὶ ὑετοὺς...

Μετὰ τὴν β΄ στιχολογίαν, κάθισμα τῶν ἁγίων.
ἦχος δ΄. Ταχὺ  προκατάλαβε.
Παρθένοι νεάνιδες αἱ τὸν σωτῆρα Χριστὸν θερμῶς ἀγαπήσασαι σὺν διδασκάλῳ 'Αμμούν,  αὐτὸν ἱκετεύσατε δοῦναι τῇ οἰκουμένῃ σταθηρὰν τὴν εἰρήνην, ἄφεσιν δὲ πταισμάτων  τοῖς τιμῶσι τὴν μνήμην ὑμῶν καὶ κατασβέσαι παθῶν τὴν κάμινον.
Δόξα. ἕτερον τῶν ἁγίων. ἦχος δ΄. Ταχὺ προκατάλαβε.
'Αμμοὺν τὸν διάκονον καὶ ἀθλητρίας Χριστοῦ ἀξίως τιμήσωμεν τῇ γενεθλίῳ αὐτῶν  ἡμέρᾳ προσᾴδοντες· πάρεστε τῇ συνάξει ἀθληφόροι Κυρίου, νέμουσαι τὰς ἰάσεις τῶν  ψυχῶν καὶ σωμάτων τῶν ἐπικαλουμένων ὑμᾶς, πανεύφημοι.
Καὶ νῦν. θεοτοκίον, ὅμοιον.
Ταχὺ  συνεισέλθωμεν εἰς τὸν νυμφῶνα Χριστοῦ καὶ πάντες ἀκούσωμεν τῆς μακαρίας φωνῆς  αὐτοῦ τοῦ Θεοῦ ἡμῶν· δεῦτε, οἱ ἀγαπῶντες τὴν οὐράνιον δόξαν, μέτοχοι γεγονότες  τῶν φρονίμων παρθένων, φαιδρύνατε τὰς λαμπάδας ὑμῶν διὰ τῆς πίστεως.

Μετὰ τὸν  πολυέλεον, κάθισμα τῶν ἁγίων γυναικῶν.
ἦχος α´. Τὸν  τάφον σου, σωτήρ.
᾿Αμνάδες λογικαί, τῷ ἀμνῷ καὶ ποιμένι προσήχθητε πιστῶς διὰ τοῦ μαρτυρίου, τὸν  δρόμον τελέσασαι καὶ τὴν πίστιν τηρήσασαι· ὅθεν σήμερον, περιχαρῶς εὐφημοῦμεν,  ἀξιάγαστοι, τὴν ἱερὰν ὑμῶν μνήμην, Χριστὸν μεγαλύνοντες.
Δόξα. Καὶ νῦν. τῆς ἰνδίκτου. ἦχος δ´. Κατεπλάγη Ἰωσήφ.
῾Ως  δεσπότῃ τοῦ παντὸς καὶ χορηγῷ τῶν ἀγαθῶν σοὶ προσπίπτομεν πιστῶς ἀναβοῶντες  ἐκτενῶς· ὑπὸ τῆς σῆς δυσωπούμενος εὐσπλαγχνίας, σωτήρ, καὶ ταῖς εὐχαῖς τῆς  τεκούσης σε καὶ πάντων τῶν ἀεὶ εὐαρεστούντων σοι, ἐνιαυτὸν εὐπρόσδεκτον προσάξαι  σοι ὡς ἀγαθὸς καταξίωσον τοὺς ἐν οὐσίαις δυσὶ τιμῶντας καὶ πιστῶς σε δοξάζοντας.

Τὸ α´  ἀντίφωνον τῶν ἀναβαθμῶν τοῦ δ´ ἤχου.
Ἐκ  νεότητός μου πολλὰ πολεμεῖ με πάθη, ἀλλ᾿ αὐτὸς ἀντιλαβοῦ καὶ σῶσον, σωτήρ μου.

Οἱ  μισοῦντες Σιών, αἰσχύνθητε ἀπὸ τοῦ Κυρίου· ὡς χόρτος γὰρ πυρὶ ἔσεσθε  ἀπεξηραμμένοι.
Δόξα.
῾Αγίῳ  Πνεύματι πᾶσα ψυχὴ ζωοῦται καὶ [καθάρσει] ὑψοῦται, λαμπρύνεται τῇ τριαδικῇ  μονάδι ἱεροκρυφίως.
Καὶ νῦν.
῾Αγίῳ  Πνεύματι ἀναβλύζει τὰ τῆς χάριτος ῥεῖθρα ἀρδεύοντα ἅπασαν τὴν κτίσιν πρὸς  ζωογονίαν.

Προκείμενον.  ἦχος δ´.
῾Υπομένων ὑπέμεινα τὸν Κύριον καὶ προσέσχε μοι.
Στίχος.  Μακάριος ἀνήρ, οὗ ἐστι τὸ ὄνομα Κυρίου ἐλπὶς αὐτοῦ.

«Πᾶσα πνοὴ» καὶ τὸ εὐαγγέλιον τῶν 10  παρθένων (Ματθ. 25,1-13). ὁ ν΄ ψαλμός.

Δόξα. Ταῖς τῶν ἀθληφόρων.
Καὶ νῦν. Ταῖς τῆς  Θεοτόκου.

'Ιδιόμελον.  ῏Ηχος β΄.
Τὸν  ἐλεήμονα Κύριον καὶ Θεὸν ἡμῶν, ὦ τεσσαράκοντα, δυσωπεῖτε ἐκτενῶς ἐπὶ τῇ μνήμῃ  ὑμῶν ἄφεσιν πταισμάτων δωρήσασθαι καὶ τὸ μέγα ἔλεος.

Οἱ  κανόνες τῆς ἰνδίκτου εἷς καὶ τῶν ἁγίων δύο, αἱ δὲ καταβασίαι  «Σταυρὸν χαράξας»

Ὁ  κανὼν τῆς ἰνδίκτου. ποίημα Ἰωάννου Μοναχοῦ.
ἦχος α´. ᾠδὴ  α´. ὁ εἱρμός.
«ᾌσωμεν πάντες λαοί, τῷ ἐκ πικρᾶς δουλείας Φαραὼ τὸν Ἰσραὴλ ἀπαλλάξαντι καὶ ἐν  βυθῷ θαλάσσης ποδὶ ἀβρόχῳ ὁδηγήσαντι, ᾠδὴν ἐπινίκιον, ὅτι δεδόξασται».

ᾌσωμεν πάντες Χριστῷ, δι᾿ οὗ συνέστη τὰ πάντα καὶ ἐν ᾧ διατελεῖ ἀδιάπτωτα, ὡς ἐξ  ἀνάρχου φύντι Θεοῦ Πατρὸς ἐνυποστάτῳ Λόγῳ, ᾠδὴν ἐπινίκιον, ὅτι δεδόξασται.

ᾌσωμεν πάντες Χριστῷ, τῷ πατρικῇ εὐδοκίᾳ ἐπιφανέντι ἐκ παρθένου καὶ κηρύξαντι  ἐνιαυτὸν Κυρίου δεκτόν, ἡμῖν εἰς ἀπολύτρωσιν, ᾠδὴν ἐπινίκιον, ὅτι δεδόξασται.

Ἐν  Ναζαρὲτ εἰσελθὼν ὁ παροχεὺς τοῦ νόμου ἐν ἡμέραις τῶν σαββάτων ἐδίδασκε,  νομοθετῶν Ἑβραίοις, τὴν ἔλευσιν αὐτοῦ τὴν ἄφραστον, δι᾿ ἧς ὡς ἐλεήμων σώσει τὸ  γένος ἡμῶν.
Θεοτοκίον
ᾌδοντες πάντες, πιστοί, τὴν ὑπερθαύμαστον κόρην τὴν τὸν Χριστὸν τῇ οἰκουμένῃ  ἀνατείλασαν καὶ χαρᾶς τὰ πάντα πληρώσασαν τῆς ἀιδίου ζωῆς, ἀεὶ ἀνυμνήσωμεν, ὅτι  δεδόξασται.

Κανὼν τῶν ἁγίων γυναικῶν, οὗ ἡ ἀκροστιχίς·  «στερρῶν γυναικῶν μαρτύρων μέλπω πόνους».
ἦχος δ´. ᾠδὴ  α´. Ἀνοίξω τὸ στόμα μου.
Στερρῶς τὸν ἀντίπαλον κατηγωνίσασθε, μάρτυρες, ἀσκήσει μὲν πρότερον, ἔπειτα  δεύτερον τῇ δι᾿ αἵματος ἀθλήσει, διὰ τοῦτο ὑμῶν τὰ μνημόσυνα πίστει γεραίρομεν.

Τρωθεῖσαι τῷ ἔρωτι τοῦ δι᾿ ἡμᾶς ὑπομείναντος σταυρόν τε καὶ θάνατον, τούτου τοῖς  ἴχνεσιν ἠκολούθησαν αἱ ἅγιαι γυναῖκες, σαρκὸς τὴν ἀσθένειαν ἐπιλαθόμεναι.

Ἑλλήνων θρησκεύματα καὶ τῶν δαιμόνων ἱδρύματα τῷ ὅπλῳ τῆς πίστεως κατηδαφίσατε  καὶ προσήχθητε ναῷ ἐπουρανίῳ κειμήλια ἔμψυχα, μάρτυρες πάνσεμνοι.
Θεοτοκίον
῾Ρωσθεῖσαι τῇ χάριτι τοῦ ἐκ τῆς σῆς ἀνατείλαντος νηδύος, πανάμωμε, κόραι  νεάνιδες διεκρούσαντο βασάνων τρικυμίαν καὶ σοῦ ἀπηνέχθησαν ὀπίσω χαίρουσαι.

῞Ετερος κανὼν τῶν ἁγίων, οὗ ἡ ἀκροστιχίς·  «Τεσσαράκοντα ἀθλητρίας ᾄσμασι στέφω· ὁ 'Ιάκωβος».
ἦχος δ΄. ᾠδὴ  α΄. 'Ανοίξω τὸ στόμα μου.
Τριάδα τὴν ἄκτιστον καθικετεύω δοθῆναί μοι τὴν χάριν τὴν ἔνθεον ἐπὶ τῇ μνήμῃ  ὑμῶν, τεσσαράκοντα ἀθλήτριαι Κυρίου, ὅπως νῦν ἑόρτιον ᾄσω μελῴδημα.

Εἰρήνην εὑράμεναι, παρθενομάρτυρες ἔνδοξοι, καὶ στέφη οὐράνια σὺν διδασκάλῳ  'Αμμούν, ταῦτα ῥάνατε κἀμοὶ τῷ δεομένῳ, ὡς ἂν νῦν ἐπάξιον ᾄσω μελῴδημα.

Σαρκὸς τὴν εὐπάθειαν 'Αδαμαντίνη παρέδραμες καὶ ὤφθης ἀκλόνητος σὺν 'Αθηνᾷ τῇ  σοφῇ, διὸ βάσανα ὑπήνεγκας γενναίως, ὅθεν νῦν ἐπάξιον ᾄδω μελῴδημα.
Θεοτοκίον.
'Ορθρίσας πανάχραντε σὲ ἱκετεύω δεόμενος, εἰσάκουσον δέησιν ἐκ κατωδύνου ψυχῆς,  καὶ τὴν ἔφεσιν παράσχου σῷ ἱκέτῃ, ὡς ἂν ἐκ καρδίας μου ᾄσω μελῴδημα.

Τῆς ἰνδίκτου.  ᾠδὴ γ´. ὁ εἱρμός.
«Στερέωσόν με, Χριστέ, ἐπὶ τὴν ἄσειστον πέτραν τῶν ἐντολῶν σου καὶ φώτισόν με  φωτὶ τοῦ προσώπου σου· οὐκ ἔστι γὰρ ἅγιος πλήν σου φιλάνθρωπε».

Στερέωσον, ἀγαθέ, ἣν κατεφύτευσε πόθῳ, ἐπὶ τῆς γῆς ἡ δεξιά σου κατάκαρπον  ἄμπελον, φυλάττων σου τὴν ἐκκλησίαν παντοδύναμε.

Ἐν  ἔργοις πνευματικοῖς θεοτερπέσι κομῶντας τὸ ἔτος τοῦτο διαγαγεῖν καταξίωσον,  Κύριε, τοὺς πίστει σε μέλποντας Θεὸν τοῦ παντός.

Γαλήνιόν μοι, Χριστέ, τὸν ἐνιαύσιον κύκλον δίδου, οἰκτίρμον, καὶ ἔμπλησόν με τῶν  λόγων τῶν θείων σου, οὓς ὤφθης φάσκων Ἰουδαίοις ἐν σάββασιν.
Θεοτοκίον
Ὡς  μόνην ὑπερφυῶς τὴν ὑπεράνθρωπον χάριν ἐν τῇ γαστρί σου δεξαμένην ἀτρέπτως  σκηνώσαντα Χριστὸν τὸν Θεὸν ἡμῶν, ἀεί σε δοξάζομεν.

τῶν ἁγίων  γυναικῶν. Τόξον δυνατῶν.
῾Ρώμῃ  πανσθενεῖ ῥωννύμεναι τὴν τῶν ἀντιπάλων κατεπαλαίσατε δύναμιν, διὰ τοῦτο ὡς  νικηφόροι πρὸς Χριστοῦ ἐστεφανώθητε.

Ὤφθη  τῶν θηρῶν τὰ χάσματα θείᾳ δυναστείᾳ τοῦ Χριστοῦ ἀνενέργητα, καὶ ἐρρύσθητε,  θεοφόροι, ἀβλαβεῖς Θεὸν γεραίρουσαι.

Νεύσει πρὸς Θεὸν θεούμεναι τῆς πολυθεΐας τὸν κρυμὸν ἀπεκρούσασθε καὶ πρὸς θάλψιν  τῆς ἄνω δόξης ἀθληφόροι κατηντήσατε.
Θεοτοκίον
Γνόντες εὐσεβῶς κηρύττομεν σὲ παναληθῆ Θεοῦ μητέρα πανάμωμε· διὰ σοῦ γὰρ ἡμῖν ὁ  πλάστης ὁμιλῆσαι κατηξίωσεν.

῞Ετερος τῶν  ἁγίων. ᾠδὴ γ΄. Τοὺς σοὺς ὑμνολόγους.
'Ανήλθετε ἅπασαι εἰς ὕψος Θεοῦ ἀρετῶν εὐχαῖς 'Αμμούν, ὧ 'Ακριβὴ Διόνη τε καὶ ἤδη  συνεισήλθετε, πρὸς τὸν νυμφῶνα κράζουσαι· στεφάνων δόξης ἀξίωσον.

῾Ροὴν  τῶν αἱμάτων καὶ δακρύων, Δωδώνη προσήνεγκας θερμῶς, μετ' 'Ασπασίας μέλπουσα ἐν  πίστει πρὸς τὸν Κύριον· ὧ πανοικτίρμον δέσποτα, στεφάνων δόξης ἀξίωσον.

Καιρὸς τῶν δακρύων νῦν παρῆλθε, σεμνὴ 'Ελπινίκη παντελῶς, ῥᾶνον κἀμοὶ τὴν χάριν  σου πατεῖν ἐχθροῦ τὰ ἔνεδρα καὶ ἐκβοᾶν πρὸς Κύριον· στεφάνων δόξης ἀξίωσον.
Θεοτοκίον.
'Ιδοὺ  τὰ σὰ τέκνα, ὦ παρθένε, ἀπόδος ἡμῖν μητροπρεπῶς, ῥῶσιν ψυχῆς καὶ σώματος ποιεῖν  Θεοῦ τὸ θέλημα· ἵνα συμφώνως ψάλλωμεν, στεφάνων δόξης ἀξίωσον.

Κοντάκιον τῶν  ἁγίων. ῏Ηχος δ΄. 'Επεφάνης σήμερον.
Οὐρανὸς ἀγάλλεται σὺν τοῖς ἀγγέλοις, ἐπὶ μνήμῃ σήμερον ἀσκητριῶν καὶ τοῦ  'Αμμούν, κεκοσμημένων ἐν αἵμασι· τῷ γὰρ Κυρίῳ πιστῶς ἠκολούθησαν.
Οἶκος.
῾Ιερῶς πανηγυρίζοντες πιστοί, δεῦτε ἐπαίνοις στέψωμεν, τεσσαράκοντα παρθένους  καὶ ἀσκητρίας σὺν τῷ διδασκάλῳ αὐτῶν 'Αμμοὺν ἀθλησάσας διὰ τὸν Κύριον· αἱ μὲν  δέκα εἰς πῦρ ἐνεβλήθησαν, αἱ δὲ ὀκτὼ μετὰ τοῦ διδασκάλου αὐτῶν ἀπεκεφαλίσθησαν,  ἕτεραι δέκα ξίφος κατὰ στόμα καὶ καρδίαν δεξάμεναι ἐτελειώθησαν· ἓξ ὑπὸ μαχαιρῶν  κατεκόπησαν· αἱ δὲ λοιπαὶ ἓξ σίδηρα πεπυρακτωμένα κατὰ στόμα λαβοῦσαι πρὸς  Κύριον ἐξεδήμησαν, ᾧ καὶ πιστῶς ἠκολούθησαν.

Κάθισμα τῶν  ἁγίων. ῏Ηχος πλ. α΄. Τὸν συνάναρχον.
Τεσσαράκοντα νύμφαι Κυρίου, χαίρετε, σὺν 'Αμμοὺν διακόνῳ καὶ διδασκάλῳ ὑμῶν, καὶ  τῷ θρόνῳ παρεστῶσαι τοῦ παντάνακτος, ἱκετεύετε θερμῶς ὑπὲρ ἡμῶν τῶν ἐν πίστει  καὶ πόθῳ νῦν ἐκτελούντων τὴν πανίερον θείαν μνήμην καὶ γεραιρόντων ἐν ᾄσμασι.
Δόξα, Καὶ νῦν. τῆς ἰνδίκτου. ἦχος γ´. Ἡ παρθένος σήμερον.
Ὁ  ἀρρήτῳ σύμπαντα δημιουργήσας σοφίᾳ καὶ καιροὺς ὁ θέμενος, ἐν τῇ αὐτοῦ ἐξουσίᾳ,  δώρησαι τῷ φιλοχρίστῳ λαῷ σου νίκας· ἔτους δὲ τάς τε εἰσόδους καὶ τάς ἐξόδους  εὐλογήσαις κατευθύνων ἡμῶν τὰ ἔργα πρὸς θεῖόν σου θέλημα.

Κανὼν τῆς  ἰνδίκτου. ᾠδὴ δ´. ὁ εἱρμός.
«Κατενόησα, παντοδύναμε, τὴν σὴν οἰκονομίαν καὶ μετὰ φόβου ἐδόξασά σε, σωτήρ».

Ἀπαρχήν σοι ἐνιαύσιον ὁ λαός σου προσφέρει ἀγγέλων ὕμνοις δοξολογῶν σε, σωτήρ.

Ὡς  φιλάνθρωπος καταξίωσον ἀρξαμένους τοῦ ἔτους καὶ συμπληρῶσαι σοι εὐαρέστως,  Χριστέ.

Παντοκράτορ μόνε Κύριε, τῶν ἐτῶν τὰς ἑλίξεις γαληνιώσας τῷ κόσμῳ δώρησαι.
Θεοτοκίον
Ὡς  λιμένα νῦν τῶν ψυχῶν ἡμῶν καὶ βεβαίαν ἐλπίδα τὴν Θεοτόκον πάντες ὑμνήσωμεν.

Τῶν ἁγίων  γυναικῶν. Ὁ καθήμενος.
Ὑπομείνασαι βασάνους καὶ στρεβλώσεις τοῦ σώματος διαφόροις τρόποις θλᾶσίν τε  μελῶν καὶ κατάφλεξιν, τὰς οὐρανίους σκηνώσεις ἐκληρώσασθε ἀπολαύουσαι ξύλου  ζωῆς, ἀξιάγαστοι.

Νεανίδων μακαρίων τὸν ἀγῶνα ἐθαύμασαν οὐρανῶν δυνάμεις, ὅπως τὸν ἐχθρὸν  ἐτροπώσαντο ἐν γυναικείᾳ τῇ φύσει δυναμούμεναι τῇ δυνάμει τοῦ ἐκ γυναικὸς  ἀνατείλαντος.

Ἀπορρίψασαι τοῦ κόσμου ματαιότητα ἅπασαν τῷ Θεῷ καὶ μόνῳ ὅλῃ τῇ ψυχῇ ἐκολλήθητε·  ὅθεν ἀσκήσεως πόνους καὶ ἀθλήσεως ὑπεμείνατε, νύμφαι Χριστοῦ, καρτερώτατα.

Ἰσχυρότατον ὡς ὅπλον τὸν σταυρὸν περιφέρουσαι πρὸς τὰς ἐναντίας ἀντιπαρετάξασθε  φάλαγγας, μετὰ Χριστοῦ δὲ τὴν νίκην ἀπηνέγκασθε τοῦ νικήσαντος κόσμον δυνάμει  θεότητος.
Θεοτοκίον
Καταβέβηκεν ὡς ὄμβρος ἐπὶ πόκον ἐν μήτρᾳ σου Κύριος, ὡς ἔφη πάλαι ὁ προφήτης,  πανάμωμε, ὃν ἐν δυσὶ ταῖς οὐσίαις ἀπεγέννησας, ᾧ κραυγάζομεν· δόξα, Χριστέ, τῇ  δυνάμει σου.

῞Ετερος τῶν  ἁγίων. ᾠδὴ δ΄. 'Ο καθήμενος ἐν δόξῃ.
Οὐρανὸς ἡ γῆ ἐφάνη σῇ ἀθλήσει, πανεύφημε, ὦ Εὐτέρπη θεία, ὅτι τὸν Χριστὸν  ἠκολούθησας καὶ δι' αὐτὸν καὶ τὸ αἷμά σου ἐξέχεας θερμῶς κράζουσα· δόξα, Χριστέ,  τῇ δυνάμει σου.

Νοερῶς ἐνατενίζων τὰ παθήματα, ἅγιαι, καὶ τὰς ἀλγηδόνας ἃς ὑπὲρ Χριστοῦ  ὑπεμείνατε, ἀνδρειοφρόνως θαυμάζων καταπλήττομαι καὶ βοῶ θερμῶς· δόξα, Χριστέ,  τῇ δυνάμει σου.

Τὰ  οὐράνια ποθοῦσα, τὰ οὐράνια ἔλαβες, 'Ερασμία μάρτυς, ἅμα 'Ερατῷ φλογιζόμεναι καὶ  ἐν βασάνοις τὰ ἄνω ἀτενίζουσαι συνεψάλλατε· δόξα, Χριστέ, τῇ δυνάμει σου.
Θεοτοκίον.
'Ανυμνοῦμέν σου, παρθένε Μαριάμ, καὶ δοξάζομεν τέκνον σου τὸ θεῖον, ὃ ἐν ταῖς  βασάνοις ἐδόξασαν αἱ τεσσαράκοντα κόραι ἀγαλλόμεναι καὶ συμψάλλουσαι· δόξα,  Χριστέ, τῇ δυνάμει σου.

Τῆς Ἰνδίκτου.  ᾠδὴ ε´. ὁ εἱρμός
«Ἐκ  νυκτὸς ὀρθρίζοντες ὑμνοῦμέν σε, Χριστέ, τὸν τῷ Πατρὶ συνάναρχον καὶ σωτῆρα τῶν  ψυχῶν ἡμῶν· τὴν εἰρήνην τῷ κόσμῳ παράσχου, φιλάνθρωπε».

Ὁ  πληρῶν τὰ σύμπαντα χρηστότητος, Χριστέ, σὺ εὐκραῆ καὶ εὔφορον εὐλογίαις  στεφανούμενον τὸν πολύκυκλον χρόνον τοῖς δούλοις σου δώρησαι.

Τὴν  τοῦ ἔτους ἄμειψιν ἀνάδειξον ἡμῖν μεταβολὴν πρὸς κρείττονα εἰρηναίαν τε  κατάστασιν τοῖς εἰδόσι σε, Λόγε, Πατρὶ συναΐδιον.

Ἐπὶ  γῆς ἐλήλυθας συνάναρχε Πατρὶ τοῖς αἰχμαλώτοις ἄφεσιν καὶ πηροῖς ἀνάβλεψιν πρὸς  Πατρὸς ἀναγγέλλων, ὁ χρόνων ἐπέκεινα.
Θεοτοκίον
Τὰς  ἡμῶν ἐλπίδας, θεοτόκε ἁγνή, καὶ τὴν ἡμῶν πεποίθησιν ἐπὶ σὲ ἀνατιθέμεθα· εὐμενῆ  ἡμῖν δίδου, παρθένε, ὃν ἔτεκες.

Τῶν ἁγίων  γυναικῶν. Ἀσεβεῖς οὐκ ὄψονται.
Ὡς  ἀμνάδες ἄμωμοι, ὡς θύματα δεκτά, τῷ ἀμνῷ τῷ ἀληθινῷ καὶ ποιμένι, μάρτυρες,  προσηνέχθητε, προσφοραὶ ὁλόκληροι καὶ δεκτὰ ὁλοκαυτώματα.

Νεκρωθεῖσαι σώματι ἐζήσατε ψυχῇ τοῦ νεκρώσαντος τὴν ἰσχὺν τοῦ θανάτου, μάρτυρες,  ὡς μιμησάμεναι, καὶ σταυρὸν καὶ θάνατον καὶ τὰ πάθη τὰ ἑκούσια.

Μίαν  γνώμην φέρουσαι ἐν σώμασι πολλοῖς, ἕνα Κύριον Ἰησοῦν διαφόροις μάστιξι  καταξαινόμεναι καὶ πυρὶ καιόμεναι ὡμολόγουν αἱ θεόφρονες.
Θεοτοκίον
Ἀνόρθωσον πεσόντα με ἐν λάκκῳ πειρασμῶν καὶ κυβέρνησον ἡ Θεὸν κυβερνήτην τέξασα,  μόνη Πανάμωμε, τὸν τὰ πρὶν ἑνώσαντα διεστῶτα ἀγαθότητι.

῞Ετερος τῶν  ἁγίων. ᾠδὴ ε΄. 'Εξέστη τὰ σύμπαντα.
'Αμμοὺν ὁσιώτατε, ἀγάλλου νῦν καὶ χόρευε θρόνῳ παρεστὼς Θεοῦ ἀξίως μετὰ σῶν  τέκνων ἀσκητριῶν καὶ κορῶν, διὰ στέφη ἀθλήσεως ὑμῶν, ἅπερ ἀπειλήφατε πρὸς  Χριστοῦ, παμμακάριστοι.

Θεὸν  ἠγαπήσατε τὸν ποιητὴν τοῦ σύμπαντος, μῆτερ Θεανὼ σὺν Θεονύμφῃ, μέσον τυράννων  ὁμολογοῦσαι αὐτὸν τοῦ κόσμου σωτῆρα, καὶ λαμπρὰ γέρα ἀπειλήφατε πρὸς Χριστοῦ  παμμακάριστοι.

Λιμένα ἐφθάσατε τῶν οὐρανῶν, πανεύφημοι, ἅμα Καλλιρρόῃ Θεανόῃ, πεποικιλμέναι τῷ  μαρτυρίῳ ὁμοῦ καὶ πᾶσι δωρεῖσθε δαψιλῶς στέφη τὰ οὐράνια πρὸς Χριστοῦ,  παμμακάριστοι.
Θεοτοκίον
Κυρία  καὶ δέσποινα, ἐπάκουσον δεήσεως ἡμῶν τῶν οἰκτρῶς νῦν προσπιπτόντων καὶ τὴν  ὑγείαν ἀποδιδοῦσα ἡμῖν εἰρήνη τῷ ἔθνει σταθηρὰν καὶ βίου διόρθωσιν πρὸς Χριστοῦ,  παμμακάριστε.

Τῆς ἰνδίκτου.  ᾠδὴ στ´. ὁ εἱρμός.
«Τὸν  προφήτην διέσωσας ἐκ τοῦ κήτους, φιλάνθρωπε· κἀμὲ τοῦ βυθοῦ τῶν πταισμάτων  ἀνάγαγε δέομαι».

Πολιτείας ἀπάρξασθαι εὐαρέστου σοι, δέσποτα, σὺν τῇ ἐτησίῳ ἀπάρξει ἡμᾶς  καταξίωσον.

Ἡμερῶν τῶν τοῦ πνεύματος ἐν μεθέξει τοῦ νόμου σου ἀνάδειξον πλήρεις, οἰκτίρμον,  σωτήρ, τοὺς ὑμνοῦντάς σε.
Θεοτοκίον
Τοὺς  εἰς σὲ καταφεύγοντας ἀπὸ πάσης δεόμεθα ῥῦσαι ἀπειλῆς, ἡ τεκοῦσα Χριστὸν τὸν Θεὸν  ἡμῶν.

Τῶν ἁγίων  γυναικῶν. Ἐβόησε προτυπῶν.
῾Ρηγνύμενον καὶ ποσὶ γυναικῶν συμπατούμενον καθορῶσα ἡ προμήτωρ ἐνθέως ἀγάλλεται  τὸν αὐτὴν δολίως παραδείσου τὸ πρὶν ἐξορίσαντα.

Τὴν  ἄσκησιν τῇ ἀθλήσει προθύμως συνάψασαι τῷ νυμφίῳ τῶν ψυχῶν νῦν ἀφθόρως συνήφθητε  καὶ νυμφῶνι θείῳ γηθομένῃ ψυχῇ ἐναυλίζεσθε.

Ὑψούμενα τῶν βασάνων τὰ ἄγρια κύματα τῶν μαρτύρων τὰς ὁλκάδας βυθίσαι οὐκ  ἴσχυσαν, κραταιᾷ χειρὶ γὰρ πρὸς τοὺς θείους λιμένας κατήντησαν.

῞Ετερος τῶν  ἁγίων. ᾠδὴ f΄. Τὴν θείαν ταύτην.
Τὴν  θείαν ταύτην πανήγυριν 'Αμμούν τε καὶ κορῶν τεσσαράκοντα πανηγυρίζοντες  πνευματικῶς εὐφραινόμεθα σὺν ἀθλητῶν χορείαις Χριστὸν δοξάζοντες.

῾Ρανίσιν αἵματος ἅγιαι, ἐχθροῦ τοῦ νοητοῦ κατηργήσατε μηχανουργήματα καὶ  νικηφόροι ἀνήλθετε πρὸς οὐρανοῦ νυμφῶνα Χριστὸν δοξάζουσαι.

῾Αγίων δῆμοι ἀγγέλων τε ὁρῶντες Κλεοπάτραν δι' αἵματος ἐπιδημήσασαν σὺν τῇ Κλειῷ  πρὸς σκηνώματα τῶν οὐρανῶν, συνῆλθον Χριστὸν δοξάζοντες.
Θεοτοκίον
῏Ω  μῆτερ νύμφη ἀνύμφευτε, προσδέχου Κοραλίαν τοῖς αἵμασιν ἐναποστάζουσαν, μονογενὴς  γὰρ τυγχάνουσα, ἀθλητικῶς προσῆλθε Χριστὸν δοξάζουσα.

Κοντάκιον τῆς  Ἰνδίκτου. ᾿Ιακώβου πρωτοψάλτου.
ἦχος δ΄, «῾Ο  ὑψωθεὶς ἐν τῷ σταυρῷ»
῾Ο  τῶν αἰώνων ποιητὴς καὶ δεσπότης, Θεὲ τῶν ὅλων ὑπερούσιε ὄντως, τὴν ἐνιαύσιον  εὐλόγησον περίοδον, σῴζων τῷ ἐλέει σου τῷ ἀπείρῳ, οἰκτίρμον, πάντας τοὺς  λατρεύοντας σοὶ τῷ μόνῳ δεσπότῃ, καὶ ἐκβοῶντας φόβῳ, λυτρωτά• εὔφορον πᾶσι τὸ  ἔτος χορήγησον.
Ὁ οἶκος
Ἀρρήτῳ πάντα ὡς Θεῷ ποιήσαντι σοφίᾳ ἰσχύι τε παντουργικῇ διασῴζοντι πάντα τὸν  ὕμνον δέει ἐκ ψυχῆς προσάγομεν ἐντρόμως δυσωποῦντες παρασχεῖν εὐφορίαν τῇ γῇ ἐν  τῇ σήμερον ἐτησίῳ ἀπαρχῇ, παντὸς ῥυσθῆναι δυσχεροῦς, ὁρατῶν καὶ ἀοράτων  δυσμενῶν, ἐν ταῖς αἰσίαις κράζοντες περιόδοις• εὔφορον πᾶσι τὸ ἔτος χορήγησον,  Κύριε.

Συναξάριον
Μὴν σεπτέμβριος, ἔχων  ἡμέρας λ΄.

Τῇ Α΄  τοῦ αὐτοῦ μηνός, ἀρχὴ τῆς 'Ινδίκτου, ἤτοι τοῦ νέου ἔτους.
Στίχοι  Ἴνδικτον ἡμῖν εὐλόγει νέου  χρόνου, ὦ καὶ παλαιὲ καὶ δι᾿ ἀνθρώπους νέε.

Τῇ  αὐτῇ ἡμέρᾳ, μνήμη τῶν ἁγίων τεσσαράκοντα γυναικῶν μαρτύρων, παρθένων καὶ  ἀσκητριῶν, καὶ 'Αμμοὺν διακόνου καὶ διδασκάλου αὐτῶν.
Στίχοι  Δισεικαρίθμοις παρθένοις  πῦρ καὶ ξίφος Θεοῦ προεξένησαν Υἱὸν νυμφίον. Εἰς τὸν ᾿Αμμούν. Ἀμμοὺν καλύπτραν  ἔμπυρον δεδεγμένος τὸ σαρκικὸν κάλυμμα χαίρων ἐξέδυ.

Τῇ  αὐτῇ ἡμέρᾳ, μνήμην ποιοῦμεν τοῦ γενομένου θαύματος παρὰ τῆς ἁγίας Θεοτόκου ἐν τῇ  μονῇ τῶν Μιασηνῶν.
Στίχοι  Αὐθαιρέτως ἄνεισιν ἄγρα  τις ξένη, λίμνης βυθοῦ πάντιμος εἰκὼν παρθένου.

Τῇ  αὐτῇ ἡμέρᾳ, μνήμη τοῦ γενομένου ἐμπρησμοῦ.
Στίχοι  Θυμοῦ Θεοῦ πῦρ ἐκκαὲν  Μωσῆς λέγει ἐμπρησμὸν ἐξέκαυσε τῇ πόλει μέγαν.

Τῇ  αὐτῇ ἡμέρα, ἡ κοίμησις 'Ιησοῦ τοῦ Ναυή.
Στίχοι  Ὃν τοῦ τρέχειν ἔστησεν  ἥλιον πάλαι. Λιπὼν Ἰησοῦς, ἥλιον δόξης βλέπει.

Τῇ  αὐτῇ ἡμέρᾳ, μνήμη τῶν ἁγίων μαρτύρων καὶ αὐταδέλφων Εὐόδου, Καλλίστης καὶ  'Ερμογένους.
Στίχοι  Κάλλιστον ὄντως εὗρε  Καλλίστη τέλος σὺν τοῖς καλοῖς τμηθεῖσα διττοῖς συγγόνοις.

Τῇ  αὐτῇ ἡμέρᾳ, μνήμη τοῦ ὁσίου Συμεὼν τοῦ στυλίτου.
Στίχοι  Λιπὼν Συμεὼν τὴν ἐπὶ  στύλου βάσιν, Τὴν ἐγγὺς εὗρε τοῦ Θεοῦ Λόγου στάσιν. ὑψιβάτης Συμεὼν σεπτεμβρίου  ἔκθανε πρώτῃ.

Τῇ  αὐτῇ ἡμέρα, μνήμη τῆς ἁγίας Μάρθας, μητρὸς τοῦ ὁσίου Συμεών.
Στίχοι  Ἐν γῇ ξενίζει Μάρθα τὸν  Χριστὸν πάλαι. σὲ δὲ ξενίζει, Μάρθα, Χριστὸς ἐν πόλῳ.

Τῇ  αὐτῇ ἡμέρα, μνήμη τῆς ὁσίας Εὐανθίας
Στίχοι  Εὖ μάλα ἐξήνθησεν ἡ  Εὐανθία ἀνθηφοροῦσα ἀρετὰς ἀνθηπνόους.

Τῇ  αὐτῇ ἡμέρᾳ, ὁ ὅσιος Μελέτιος ὁ νέος, ὁ ἐν τῷ ὄρει Μυιουπόλεως (Κιθαιρῶνι)  ἀσκήσας ἐν εἰρήνῃ τελειοῦται.
Στίχοι  Σαυτὸν καθάρας, Μελέτιε  τρισμάκαρ, ὤφθης δοχεῖον Πνεύματος τοῦ ἁγίου.

Τῇ  αὐτῇ ἡμέρᾳ, ὁ ἅγιος νεομάρτυς 'Αγγελῆς ὁ ἐν Κωνσταντινουπόλει μαρτυρήσας κατὰ τὸ  1680 ξίφει τελειοῦται.
Στίχοι  Ἄνθρωπος μὲν ἦν Ἀγγελῆς  κατ᾿ οὐσίαν, τμηθεὶς δὲ ὤφθη ἄγγελος σὺν ἀγγέλοις.

Τῇ  αὐτῇ ἡμέρᾳ, ἡ σύναξις τοῦ ἐν ἁγίοις πατρὸς ἡμῶν Συμεὼν τοῦ στυλίτου τοῦ ἐν  Λέσβῳ.
Στίχοι  Λέσβου τὸ θρέμμα Συμεὼν  τὸν στυλίτην ὑμνείτω Λέσβος ἐν θείῳ ναῷ τούτου.

Τῇ  αὐτῇ ἡμέρᾳ, σύναξις τοῦ ὁσίου πατρὸς ἡμῶν 'Αντωνίου τοῦ νέου τοῦ ἐκ Μακεδονικῆς  Βεροίας.
Στίχοι  ᾿Ονητὸν ᾿Αντώνιος ἴσχυε  τὸν πόλον, χρυσοῦν μὲν οὐχί, δακρύων δὲ τὸ πρέον.

Τῇ  αὐτῇ ἡμέρᾳ, μνήμη τοῦ ὁσίου πατρὸς ἡμῶν Νικολάου τοῦ ἐν Κρήτῃ.
Στίχοι  Νικήσας, Νικόλαε, ἐχθρὸν  τὸν πλάνον νίκης γέρας εἴληφας παρὰ Κυρίου.

Ταῖς  αὐτῶν ἁγίαις πρεσβείαις, ὁ Θεός, ἐλέησον καὶ σῶσον ἡμᾶς. ἀμήν.

Κανὼν τῆς  ἰνδίκτου. ᾠδὴ ζ΄. ὁ εἱρμός.
«Οἱ  παῖδες εὐσεβείᾳ συντραφέντες, δυσσεβοῦς προστάγματος καταφρονήσαντες, πυρὸς  ἀπειλὴν οὐκ ἐπτοήθησαν, ἀλλ᾿ ἐν μέσῳ τῆς φλογὸς ἑστῶτες ἔψαλλον· ὁ τῶν πατέρων  Θεός, εὐλογητὸς εἶ».

᾿Αρχόμενοι τοῦ ἔτους καὶ τῶν ὕμνων, ἀπαρχὴν ποιούμεθα τῷ βασιλεύοντι Χριστῷ,  βασιλείαν τὴν ἀπέραντον, ὁ ὀρθόδοξος λαὸς εὐσεβῶς μέλποντες· ὁ τῶν πατέρων Θεός,  εὐλογητὸς εἶ.

Ὁ ὢν  πρὸ τῶν αἰώνων, ἐπ᾿ αἰῶνά τε καὶ ἔτι Κύριος, τοῖς ἀναμέλπουσι, Χριστέ, ἡ πηγὴ  τῆς ἀγαθότητος, τῶν χρηστῶν σου δωρεῶν τὸ ἔτος πλήρωσον, ὁ τῶν πατέρων Θεός,  εὐλογητὸς εἶ.
Θεοτοκίον
Οἱ  δοῦλοι τῷ δεσπότῃ εἰς πρεσβείαν τὴν ἁγνὴν μητέρα σου σοὶ προβαλλόμεθα, Χριστέ,  ἀπὸ πάσης περιστάσεως, τὸν λαόν σου, ἀγαθέ, ῥυσθῆναι ψάλλοντα· ὁ τῶν πατέρων  Θεός, εὐλογητὸς εἶ.

Τῶν ἁγίων  γυναικῶν. Ὁ διασώσας ἐν πυρί.
῾Ως  ἀκατάπληκτον τὸ σόν, φρόνημα Ἀμμοὺν θεοφόρε· καὶ γὰρ ἐξάρχων τοῦ χοροῦ τῶν  παρθένων βασάνους οὐκ ἔπτηξας σὺν αὐταῖς τελειούμενος ὡς διάκονος καὶ μύστης τῆς  θείας δόξης.

Νυμφαγωγὸς οἷα σοφός, λόγοις ὑπαλείφεις ἀνδρείας πρὸς τὸν νυμφίον ἀφορᾶν καὶ  σαρκὸς καρτερεῖν τὰ ἐπίπονα κραυγαζούσας τὰς μάρτυρας· ὁ Θεὸς ὁ τῶν πατέρων,  εὐλογητὸς εἶ.

Μὴ  ἀποκάμωμεν, ἰδού, ἤνοικται τὸ στάδιον, κόραι· στῶμεν ἀνδρείως, ὁ Χριστὸς τοὺς  στεφάνους προτείνει, τοῦ σώματος ἑαυτῶν μὴ φεισώμεθα, ἀνεβόων αἱ γενναῖαι ἐν τῷ  σταδίῳ.
Θεοτοκίον
Εὐλογημένος ὁ καρπὸς τῆς εὐλογημένης γαστρός σου, ὃν εὐλογοῦσιν οὐρανῶν αἱ  δυνάμεις, βροτῶν τε συστήματα, ὡς ἡμᾶς λυτρωσάμενον τῆς κατάρας τῆς ἀρχαίας,  εὐλογημένη.

῞Ετερος τῶν  ἁγίων. ᾠδὴ ζ΄. Οὐκ ἐλάτρευσαν.
Στεφανούμεναι τῇ χάριτι τοῦ πνεύματος, ἀειμακάριστοι, καὶ τῇ δυνάμει Χριστοῦ,  ἀνδρείως ὑπέστητε θλίψεις κακώσεις τε, ἀναμέλπουσαι· ὁ τῶν πατέρων Κύριος καὶ  Θεός, εὐλογητὸς εἶ.

'Αγαλλόμενοι, 'Αμμοὺν σὺν ταῖς συνάθλοις σου, μὴ διαλείπετε, καὶ Μαργαρίτα  σεμνή, βοᾶν πρὸς τὸν Κύριον πάντοτε ἅγιαι, ἵνα ψάλλωμεν· ὁ τῶν πατέρων Κύριος  καὶ Θεὸς εὐλογητὸς εἶ.

Μαριάνθην, Μελπομένην μακαρίζομεν πανηγυρίζοντες, ὕμνοις ὑμνοῦντες Χριστὸν τὸν  ταύτας ἐν χάριτι ἐπισκιάσαντα, καὶ συμψάλλομεν· ὁ τῶν πατέρων Κύριος καὶ Θεὸς  εὐλογητὸς εἶ.
Θεοτοκίον
Βασιλέα τῶν ἁπάντων ὡς κυήσασαν, μῆτερ ἀνύμφευτε, καὶ τὸν δεσπότην παντός, τοῦ  κόσμου ἱκέτευε δοῦναι τοῖς μέλπουσι, τὰ αἰτήματα· ἵνα συμφώνως ψάλλωμεν· ὁ Θεός,  εὐλογητὸς εἶ.

Τῆς ἰνδίκτου.  ᾠδὴ η´. ὁ εἱρμός.
«Τὸν  τοὺς ὑμνολόγους ἐν καμίνῳ διαφυλάξαντα παῖδας καὶ τὴν βροντῶσαν κάμινον  μεταβαλόντα εἰς δρόσον Χριστὸν τὸν Θεὸν ὑμνεῖτε καὶ ὑπερυψοῦτε αὐτὸν εἰς τοὺς  αἰῶνας».

Ὡς  ἀρχηγῷ τῆς σωτηρίας, Χριστέ, ἀπαρχήν σοι προσφέρει τὴν ἐνιαύσιον, ἡ σεπτὴ  Ἐκκλησία κραυγάζουσα· Ὑμνεῖτε, καὶ ὑπερυψοῦτε Χριστὸν εἰς τοὺς αἰῶνας.

Τὸν  ἐκ μὴ ὄντων τὰ πάντα σοφῶς καινουργήσαντα κτίστην καὶ διεξάγοντα τῶν καιρῶν τὰς  ἑλίξεις βουλήματι, ὑμνεῖτε, καὶ ὑπερυψοῦτε αὐτὸν εἰς τοὺς αἰῶνας.

Τῷ  διεξάγοντι τὰ πάντα Θεῷ καὶ καιροὺς ἀλλοιοῦντι πρὸς τὴν πολύτροπον τῶν ἀνθρώπων  κυβέρνησιν ψάλλομεν· Ὑμνεῖτε, καὶ ὑπερυψοῦτε αὐτὸν εἰς τοὺς αἰῶνας.

Θεοτοκίον
Τὴν  θεομήτορα παρθένον ἁγνὴν ἐν ἐτῶν περιόδοις καὶ ἑλίξεσιν, ὀρθοδόξων βροτῶν τὰ  συστήματα, ὑμνοῦμέν σε ὡς θεοτόκον καὶ πάντων σωτηρίαν.

Τῶν ἁγίων  γυναικῶν. ᾿Απήμονας παῖδας ἐν καμίνῳ.
Λαμπροὺς καὶ φαιδροὺς ὡς ἐξ αἱμάτων χιτῶνας μαρτυρικῶς περιεβάλεσθε  συναπεκδυσάμεναι ὄντως τὸν φθειρόμενον ταῖς ἁμαρτίαις ἄνθρωπον, καὶ  ἀναμέλπουσαι· τὸν Κύριον ὑμνεῖτε, τὰ ἔργα, καὶ ὑπερυψοῦτε εἰς πάντας τοὺς  αἰῶνας.

Πλουσίου φωτὸς φωτοχυσίαις, ἡλίου τοῦ νοητοῦ θείαις λαμπρότησι, μάρτυρες,  λαμπόμεναι, νύκτα παρεδράμετε τῆς ἀθεΐας, ψάλλουσαι ἐν ὁμονοίᾳ ψυχῆς· τὸν Κύριον  ὑμνεῖτε, τὰ ἔργα, καὶ ὑπερυψοῦτε εἰς πάντας τοὺς αἰῶνας.

Ὡς  ἄρνες, ὡς ἄσπιλοι ἀμνάδες, ὡς θεῖαι περιστεραὶ καὶ ἐθελούσια, θύματα προσήχθητε,  μάρτυρες, τῷ κτίσαντι, καὶ ὡς θυσίαι ἄμωμοι, συμφώνως ψάλλουσαι· τὸν Κύριον  ὑμνεῖτε, τὰ ἔργα, καὶ ὑπερυψοῦτε εἰς πάντας τοὺς αἰῶνας.

Προστάξει τυράννων παρανόμων τὸν ἄδικον θάνατον ὑπέστητε, μέλη συγκοπτόμεναι,  ῥάβδοις συντριβόμεναι, ἀνηλεῶς τυπτόμεναι, ξίφει τεμνόμεναι· διὸ τὰς ἀθανάτους  κληροῦσθε ἐν ἀγαλλιάσει πλουσίας ἀντιδόσεις.
Θεοτοκίον
Ὀπίσω  σου ἔδραμον γυναῖκες τῶν μύρων τῶν ἡδυπνόων ἐπαισθόμεναι, πάναγνε Θεόνυμφε, μόνη  ἀπειρόγαμε, τοῦ ἐκ γαστρός σου λάμψαντος μονογενοῦς σου Υἱοῦ, καὶ σοὶ  συμβασιλεύουσιν ὄντως ἀνυμνολογοῦσαι Χριστὸν εἰς τοὺς αἰῶνας.

῞Ετερος τῶν  ἁγίων. ᾠδὴ η΄. Παῖδας εὐαγεῖς.
῞Απας  ὁ χορὸς τῶν ἀσωμάτων προσῆλθε προϋπαντῆσαι ἀγαλλόμενος πάσας τοῦ Κυρίου μου  νύμφας τεσσαράκοντα καὶ κατανύξει ἔψαλε σεμνῶς ἐν ᾄσμασι· τὸν Κύριον ὑμνεῖτε, τὰ  ἔργα, καὶ ὑπερυψοῦτε αὐτὸν εἰς τοὺς αἰῶνας.

Στόμα  σου τιμῶμεν, Πολυμνία, καλῶς γὰρ ἐν παρρησίᾳ ὡμολόγησας πίστιν σου τὴν ἔνθεον  μετὰ τῶν συνάθλων σου· διὸ πιστοὶ γεραίροντες συμφώνως ψάλλομεν· τὸν Κύριον  ὑμνεῖτε, τὰ ἔργα, καὶ ὑπερυψοῦτε αὐτὸν εἰς τοὺς αἰῶνας.
Θεοτοκίον
῞Ολος  ὁ χορὸς τῶν ἀθληφόρων, ἐν αἷς καὶ ἡ Πολυνίκη, μητροπάρθενε, ᾄσμασι γεραίρουσι  τόκον σου ὡς αἴτιον τῆς ἑαυτῶν βραβεύσεως καὶ πᾶσαι ᾄδουσι· τὸν Κύριον ὑμνεῖτε,  τὰ ἔργα, καὶ ὑπερυψοῦτε εἰς πάντας τοὺς αἰῶνας.

Τῆς ἰνδίκτου.  ᾠδὴ θ´. ὁ εἱρμός.
«Τύπον τῆς ἁγνῆς λοχείας σου πυρπολουμένη βάτος ἔδειξεν ἄφλεκτος, καὶ νῦν καθ᾿  ἡμῶν τῶν πειρασμῶν ἀγριαίνουσαν κατασβέσαι αἰτοῦμεν τὴν κάμινον, ἵνα σε,  Θεοτόκε, ἀκαταπαύστως μεγαλύνωμεν».

Λόγε  τοῦ Θεοῦ καὶ δύναμις, ἡ ἀληθὴς σοφία καὶ ἐνυπόστατος, ἡ συνέχουσα καὶ κυβερνῶσα  τὰ πάντα σοφῶς καὶ τὸν νῦν ἐπιστάντα τοῖς δούλοις σου, καιρὸν ἐν καταστάσει  γαληνιώσῃ διεξάγαγε.

Μόνη  πρὸ αἰώνων πέφυκας ὡς ποιητὴς αἰώνων καὶ βασιλεύουσα, τρισυπόστατε, μία θεότης  ἀμέριστε, ταῖς λιταῖς τῆς ἁγνῆς θεομήτορος, τὸν νικηφόρον τῇ κληρουχίᾳ σου  ἀνάδειξον.
Θεοτοκίον
Σῶτερ  τοῦ παντὸς καὶ πρύτανι, δημιουργὲ καὶ παντοκράτορ τῆς κτίσεως, ταῖς δεήσεσι τῆς  ἀλοχεύτως τεκούσης σε, τὴν εἰρήνην τῷ κόσμῳ σου δώρησαι, τηρῶν τὴν ἐκκλησίαν  ἀκαταπαύστως ἀστασίαστον.

Τῶν ἁγίων  γυναικῶν. Εὔα μὲν τῷ τῆς παρακοῆς.
Νάουσιν ἰάσεων κρουνοὺς τοῖς χρῄζουσιν ὡς ἐκ κρήνης αἱ πανόλβιοι, παύουσι λύμην  νοσημάτων, παθῶν ἀποδιώκουσι καύσωνα, καρδίας τῶν φιλοθέων ἀρδεύουσι πρὸς  εὐκαρπίαν θείων πράξεων.

Ὁ  θεῖος διάκονος Ἀμμούν Κελσίνα τε καὶ πρὸς τούτοις τεσσαράκοντα θεῖαι θεόφρονες  γυναῖκες, ἀθλήσασαι νομίμως ἐστέφθησαν· καὶ νῦν μετὰ ἀγγέλων χορεύουσιν, ἃς κατὰ  χρέος μακαρίζομεν.

Ὑψώθητε κράτος κατ᾿ ἐχθρῶν ἀράμεναι, ἀγγέλοις ὡμοιώθητε, ξύλου τρυφᾶτε ἀκωλύτως  ζωῆς ἐν παραδείσῳ, θεόνυμφοι, πηγὴν νῦν τῶν καλῶν κατειλήφατε ὑπὲρ τοῦ κόσμου  ἱκετεύουσαι.
Θεοτοκίον
Σοφίας χωρίον ὑπὲρ νοῦν τῆς κρείττονος ἀνεδείχθης, κόρη ἄμωμε, ἔμψυχος θρόνος τε  καὶ πύλη· διὸ ὡς βασιλίδα ἠγάπησαν, παρθένοι σε, παρθένε, ὀπίσω σου ἀπενεχθεῖσαι  τῆς θεόπαιδος.

῞Ετερος τῶν  ἁγίων. ᾠδὴ θ΄. ῞Απας γηγενής.
Τέκνα  σου ἡμεῖς, ἐκράζετε, ἅγιαι Τρωὰς Χαρίκλεια, ἐν φλογὶ καιόμεναι, Θεὸν τῶν ὅλων  ἐπικαλούμεναι· καὶ ὁ Χριστὸς εἰσήκουσεν ὑμῶν δεήσεως, καὶ πρὸς θεῖα οὐρανῶν  σκηνώματα κατεσκήνωσεν, ἔνθα ἀγάλλεσθε.

Φάνηθι, σωτήρ, καὶ δὸς μετὰ πίστεως ἀκολουθῆσαί σοι καὶ τὰς τεσσαράκοντα,  'Αμμοὺν ἐβόα πίστει δεόμενος· καὶ ὁ Χριστὸς εἰσήκουσε θερμῆς δεήσεως, καὶ πρὸς  θεῖα οὐρανῶν σκηνώματα κατεσκήνωσεν, ἔνθα ἀγάλλονται.

῎Ωφθητε πιστοῖς ἀστέρες ὑπέρλαμπροι αἱ τεσσαράκοντα, ἐν τῇ γῇ φωτίζουσαι τῆς  ἐκκλησίας ἅπαν τὸ πλήρωμα· διὸ Χριστὸς ἐδόξασεν ὑμᾶς ἐν θαύμασι, καὶ πρὸς θεῖα  οὐρανῶν σκηνώματα κατεσκήνωσεν, ἔνθα ἀγάλλεσθε.
Θεοτοκίον
Σῶμα  καὶ ψυχήν, Μαρία θεόνυμφε, σοὶ παρατίθημι, ἡ χορεία ἔκραζε θείῳ νυμφίῳ αἵματι  στάζουσα· διὸ Χριστὸς ἐδόξασε τὰς τεσσαράκοντα, καὶ πρὸς θεῖα οὐρανῶν σκηνώματα  κατεσκήνωσεν, ἔνθα ἀγάλλονται.

᾿Εξαποστειλάριον τῆς ἰνδίκτου.
῏Ηχος β΄. Τοῖς  μαθηταῖς.
Θεὲ  θεῶν καὶ Κύριε, τρισυπόστατε φύσι, ἀπρόσιτε ἀΐδιε, ἄκτιστε καὶ τῶν ὅλων,  δημιουργὲ παντοκράτορ, σοὶ προσπίπτομεν πάντες, καὶ σὲ καθικετεύομεν· Τὸ παρὸν  ἔτος τοῦτο, ὡς ἀγαθός, — εὐλογήσας φύλαττε ἐν εἰρήνῃ τοὺς βασιλεῖς καὶ ἅπαντα  τὸν λαόν σου, οἰκτίρμον.
'Εξαποστειλάριον τῶν ἁγίων. Γυναῖκες ἀκουτίσθητε.
'Αμμοὺν θεομακάριστε, μετὰ συνάθλων πρέσβευε ὡς παρεστὼς τῇ Τριάδι, σὺν  μαθητρίαις ἀξίως, ὑπὲρ εἰρήνης, ἅγιε, τοῦ κόσμου καὶ τὰ σκάνδαλα, φυγεῖν τοῦ  πολεμήτορος, ὡς παρρησίας τυχόντες παρὰ τοῦ πάντων δεσπότου.
῞Ετερον τῆς  ἰνδίκτου, ὅ ἐστὶ καὶ θεοτοκίον. Τοῖς μαθηταῖς.
Δημιουργὸς καὶ πρύτανις πάσης κτίσεως πέλων, καιροὺς καὶ χρόνους θέμενος ἐν τῇ  σῇ ἐξουσία, τὸν ἐνιαύσιον κύκλον εὐλογίαις, οἰκτίρμον, χρηστότητος στεφάνωσον,  ἐν εἰρήνῃ φυλάττων σοῦ τὸν λαὸν ἀβλαβῆ ἀπήμαντον δυσωποῦμεν, πρεσβείαις τῆς  τεκούσης σε καὶ τῶν θείων ἀγγέλων.

Εἰς τοὺς αἴνους ἱστῶμεν στίχους στ΄ καὶ ψάλλομεν στιχηρὰ ἰδιόμελα τῆς ἰνδίκτου  γ΄ καὶ τῶν ἁγίων προσόμοια ἕτερα γ΄.
Ἰδιόμελον τῆς  ἰνδίκτου. ἦχος δ´. Ἰωάννου μοναχοῦ.
Στίχος.  Τοῦ ποιῆσαι ἐν αὐτοῖς κρῖμα ἔγγραπτον· δόξα αὕτη ἔσται πᾶσι τοῖς ὁσίοις αὐτοῦ.
Ἡ  βασιλεία σου, Χριστὲ ὁ Θεός, βασιλεία πάντων τῶν αἰώνων, καὶ ἡ δεσποτεία σου ἐν  πάσῃ γενεᾷ καὶ γενεᾷ· πάντα γὰρ ἐν σοφίᾳ ἐποίησας, καιροὺς ἡμῖν καὶ χρόνους  προθέμενος· διὸ εὐχαριστοῦντες κατὰ πάντα καὶ διὰ πάντα βοῶμεν· Εὐλόγησον τὸν  στέφανον τοῦ ἐνιαυτοῦ τῆς χρηστότητός σου καὶ καταξίωσον ἡμᾶς ἀκατακρίτως βοᾶν  σοι· Κύριε δόξα σοι.
Ὁ αὐτός.  Ἀνδρέου Πυροῦ
Στίχος.  Αἰνεῖτε τὸν Θεὸν ἐν τοῖς ἁγίοις αὐτοῦ· αἰνεῖτε αὐτὸν ἐν στερεώματι τῆς δυνάμεως  αὐτοῦ.
Αἱ  πορεῖαί σου, ὁ Θεός, αἱ πορεῖαί σου μεγάλαι καὶ θαυμασταί· διὸ τῆς οἰκονομίας  σου τὴν δυναστείαν μεγαλυνοῦμεν, ὅτι φῶς ἐκ φωτός, ἐπεδήμησας εἰς ταλαίπωρον  κόσμον σου, καὶ τὴν πρώτην ἀνεῖλες ἀρὰν τοῦ παλαιοῦ Ἀδάμ, ὡς ηὐδόκησας, Λόγε,  καὶ ἡμῖν ἐν σοφίᾳ καιροὺς καὶ χρόνους ὑπέθου τοῦ δοξάζειν τὴν παντουργικήν σου  ἀγαθότητα· Κύριε, δόξα σοι.
Ἦχος β΄.  Γερμανοῦ.
Στίχος.  Αἰνεῖτε αὐτὸν ἐπὶ ταῖς δυναστείαις αὐτοῦ· αἰνεῖτε αὐτὸν κατὰ τὸ πλῆθος τῆς  μεγαλωσύνης αὐτοῦ.
Ὅτε  τῷ πάθει σου, Κύριε, τὴν οἰκουμένην ἐστερέωσας, τότε καὶ οἱ ἀσθενοῦντες  περιεζώσαντο δύναμιν, γυναῖκες ἠνδρίσαντο κατὰ τοῦ πικροτάτου τυράννου· καὶ τὴν  ἧτταν τῆς μητρὸς ἀνακαλεσάμεναι πάλαι ἐν τῇ τρυφῇ τοῦ παραδείσου γεγόνασιν, εἰς  δόξαν σοῦ τοῦ γεννηθέντος ἐκ γυναικὸς καὶ σώσαντος τὸ γένος τῶν ἀνθρώπων.
Τῶν ἁγίων.  ἦχος α΄. Τῶν οὐρανίων ταγμάτων.
Στίχος.  Αἰνεῖτε αὐτὸν ἐν ἤχῳ σάλπιγγος· αἰνεῖτε αὐτὸν ἐν ψαλτηρίῳ καὶ κιθάρᾳ.
Οἱ  ἐπὶ γῆς συνελθόντες, πανηγυρίσωμεν ἀθλητριῶν τὴν μνήμην σὺν 'Αμμοὺν διακόνῳ,  ὅπως ταῖς πρεσβείαις αὐτῶν πανοικὶ τῆς ἀφέσεως τύχωμεν· αἱ τεσσαράκοντα κόραι  γὰρ τὸν Θεὸν καὶ σωτῆρα ἱκετεύουσιν.
Στίχος.  Αἰνεῖτε αὐτὸν ἐν τυμπάνῳ καὶ χορῷ· αἰνεῖτε αὐτὸν ἐν χορδαῖς καὶ ὀργάνῳ.
'Εν  τῇ ἀσκήσει τὸ πρῶτον προεκαθάρθητε καὶ διὰ μαρτυρίου τὸν ποδήρη χιτῶνα ἅπασαι  ἀξίως εὐχαῖς τοῦ 'Αμμοὺν τὸν λευκὸν ἐνεδύθητε καὶ στεφηφόροι συνοῦσαι ἐν  οὐρανοῖς μετ' ἀγγέλων συναγάλλεσθε.
Στίχος.  Αἰνεῖτε αὐτὸν ἐν κυμβάλοις εὐήχοις· αἰνεῖτε αὐτὸν ἐν κυμβάλοις ἀλαλαγμοῦ· πᾶσα  πνοὴ αἰνεσάτω τὸν Κύριον.
῏Ω  τεσσαράκοντα κόραι αἱ ἐναθλήσασαι ὑπὲρ Χριστοῦ ἐν Θρᾴκῃ καὶ τυχοῦσαι τῆς δόξης,  ῥάνατε πλουσίως τὴν χάριν ἀεὶ τοῦ Κυρίου τὸ θέλημα ἡμᾶς ποιεῖν ἐν γῇ ταύτῃ ὡς  οὐρανῷ ὑπ' ἀγγέλων ἀεὶ γίνεται.
Δόξα. ἦχος πλ. α΄.

῏Ω  τεσσαράκοντα παρθένοι καὶ ἀθλήτριαι, παριστάμεναι σὺν τῷ διδασκάλῳ ὑμῶν 'Αμμοὺν  τῷ θρόνῳ τῷ φρικτῷ μετὰ πάντων τῶν ἁγίων καὶ προσκυνοῦσαι τῷ ζῶντι εἰς αἰῶνας  αἰώνων, μνήσθητε καὶ ἡμῶν, φιλάδελφοι οὖσαι, τῶν οἰκτρῶς δεομένων νῦν· αἰτοῦσαι  τῷ κόσμῳ εἰρήνην, τῇ ἐκκλησίᾳ ὁμόνοιαν, καὶ ἡμῖν τοῖς μέλπουσι, τῇ γενεθλίῳ ὑμῶν  ἡμέρᾳ, ἄφεσιν ἁμαρτιῶν εὑρεῖν καὶ τὸ μέγα ἔλεος.
Καὶ νῦν. ἦχος πλ. δ´. Γερμανοῦ.
Ὁ  ἀρρήτῳ σοφίᾳ συστησάμενος τὰ σύμπαντα, Λόγε Χριστὲ ὁ Θεός, ὁ καιροὺς καὶ χρόνους  ἡμῖν προθέμενος, τὰ ἔργα τῶν χειρῶν σου εὐλόγησον, τὸν δὲ πιστὸν βασιλέα ἐν τῇ  δυνάμει σου εὔφρανον διδοὺς αὐτῷ κατὰ βαρβάρων τὴν ἰσχὺν ὡς μόνος ἀγαθὸς καὶ  φιλάνθρωπος.

Δοξολογία  μεγάλη καὶ ἀπόλυσις.

* * *

ΕΙΣ ΤΗΝ  ΛΕΙΤΟΥΡΓΙΑΝ

Τὰ τυπικὰ καὶ  εἰς τοὺς μακαρισμοὺς ἡ γ΄ ᾠδὴ τῆς ἰνδίκτου καὶ ἡ στ΄ τῶν ἁγίων.

[᾿Ανεξαρτήτως  τῆς οἱασδήτινος τοπικῶς συμψαλλομένης ἀκολουθίας ἁγίου τινός, εἰς τὰ ἀναγνώσματα  θεωρῶ ὀρθότερον νὰ προτιμῶνται πάντοτε τὰ τῆς ἰνδίκτου, πλὴν βεβαίως ἕνθα  διατηρεῖται τὸ ἀρχαῖον ἔθος τῶν διπλῶν ἀναγνωσμάτων.]

Προκείμενον  τῆς ἰνδίκτου. ᾿Απόστολος τῆς ἰνδίκτου, πρὸς Τιμόθεον. τέκνον Τιμόθεε, παρακαλῶ  πρῶτον... Ζήτει σαββάτῳ λγ´ ἐπιστολῶν

῞Ετερος  ἀπόστολος τῶν ἁγίων γυναικῶν. ζήτει τῇ κυριακῇ τῶων ἁγίων πάντων.

᾿Αλληλούια τῆς  ἰνδίκτου. Ἦχος δ´. Σοὶ πρέπει ὕμνος, ὁ Θεός, ἐν Σιὼν καὶ σοὶ ἀποδοθήσεται εὐχὴ  ἐν ᾿Ιερουσαλήμ. Στίχ. Πλησθησόμεθα ἐν τοῖς ἀγαθοῖς τοῦ οἴκου σου· ἅγιος ὁ ναός  σου, θαυμαστὸς ἐν δικαιοσύνῃ.

Εὐαγγέλιον τῆς  'Ινδίκτου. ᾿Εκ τοῦ κατὰ Λουκᾶν. Τῷ καιρῷ ἐκείνῳ, εἰσῆλθεν ὁ Ἰησοῦς εἰς  Ναζαρέτ...

῞Ετερον  εὐαγγέλιον, τῶν ἁγίων γυναικῶν. Κατὰ Ματθαῖον. ᾿Ιδοὺ ἐγὼ ἀποστέλλω ὑμᾶς ὡς  πρόβατα ἐν μέσῳ λύκων... Ζήτει τῇ τετάρτῃ τῆς γ΄ ἑβδομάδος Ματθαίου.

Κοινωνικόν Τῆς  ἰνδίκτου. Εὐλόγησον  τὸν στέφανον τοῦ ἐνιαυτοῦ τῆς χρηστότητός σου, Κύριε. ἀλληλούια.
῞Ετερον τῶν  ἁγίων. ᾿Αγαλλιᾶσθε,  δίκαιοι, ἐν Κυρίῳ· τοῖς εὐθέσι πρέπει αἴνεσις. ἀλληλούια.
῞Ετερον.  Εἰς μνημόσυνον αἰώνιον ἔσονται δίκαιοι. ἀλληλούια.
῞Ετερον. ἦχος  δ΄· ῾Υπομένων  ὑπέμεινα τὸν Κύριον καὶ προσέσχε μοι καὶ εἰσήκουσε τῆς δεήσεώς μου. ἀλληλούια.
῞Ετερον.  Τὸ πρόσωπόν σου λιτανεύσουσιν οἱ πλούσιοι τοῦ λαοῦ. ἀλληλούια.

* * *

ΠΑΡΑΡΤΗΜΑ

῞Ετερον δοξαστικὸν τῶν ἁγίων γυναικῶν.

Εἰς  τοὺς αἴνους, πρὸς τὸ «Τῶν ἁγίων πατέρων ὁ χορός». ἦχος πλ. δ΄. ὑπὸ Δ.Ν.Μ.

Τῶν  ὁσίων παρθένων ὁ χορὸς τῷ τοῦ σωτῆρος πόθῳ πτερωθεὶς 'Αμμοὺν διακόνῳ συνυπετάγη,  βίου ἀμέμπτου γεωργήσασαι τὴν χάριν· καὶ τῇ μὲν ἀσκήσει ἔλαμψαν ὁσίως, τῇ δὲ  ἀθλήσει ᾔσχυναν τὸν ὄφιν· ἃς ἀνυμνοῦντες συμφώνως μακαρίσωμεν λέγοντες· ὦ  μητέρες θεοειδεῖς καὶ ὁσιομάρτυρες τῆς δόξης τοῦ Κυρίου, δοχεῖα πολύτιμα τῶν  χαρισμάτων τοῦ Πνεύματος, τῆς ἐν Χριστῷ ζωῆς αἱ θεοτύπωτοι στῆλαι, οἱ ὁλόφωτοι  λύχνοι τῆς εὐσεβείας, γυναικῶν μοναζουσῶν ἀστέρες, τῆς ἐσωτέρας ἐρήμου περιφανῆ  καλλωπίσματα, ἐκτενῶς πρεσβεύσατε ὑπὲρ τῶν ψυχῶν ἡμῶν.

* * *

Μεγαλυνάριον
Τὴν  σεμνὴν χορείαν ἀθλητριῶν τὴν λελαμπρυσμένην τῇ ἀσκήσει διὰ Χριστὸν μετὰ  διδασκάλου 'Αμμοὺν δεῦτε συμφώνως ἐπαίνοις ἐγκωμίων πάντες τιμήσωμεν.
</document>
